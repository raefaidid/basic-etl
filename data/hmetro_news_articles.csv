title,url,author_name,word_count,body
Rezeki kecil tapi bermakna,https://www.hmetro.com.my/utama/2024/09/1129514/rezeki-kecil-tapi-bermakna,Najiy Jefri,467,"Meskipun hanya memegang watak sampingan dalam siri popular, Projek: High Council sebagai Hakeem, namun Fadhli Masoot berjaya menambat hati penonton dengan keunikan dan kebolehannya menghidupkan watak yang diberikan. Kecemerlangannya itu membuka pintu rezeki yang luas buat Fadhli dalam industri hiburan tanah air.Populariti yang dikecapinya daripada drama itu turut membuktikan Fadhli bukan sekadar pelakon biasa sekali gus disebut-sebut sebagai salah satu bintang muda yang bakal terus bersinar.Walaupun sudah mendirikan bahtera rumah tangga dengan wanita pilihannya, Suraya pada 2 Mac lalu, namun Fadhli bersyukur kehadirannya terus diterima baik.""Waktu sebelum nak berkahwin saya akui takut dengan masa depan saya dalam bidang ini. Tapi Alhamdulillah selepas berkahwin karier seni berjalan dengan lebih baik.""Masih ada syarikat produksi yang sudi menawarkan saya berlakon. Walaupun bukanlah watak utama, tapi rezeki kecil yang saya dapat ini sangat bermakna. ""Misalnya pembabitan saya dalam drama siri One Cent Thief sebelum ini. Kalau ikutkan babak saya dalam drama itu sangat sikit, tapi bila saya keluar mereka memanggil saya dengan panggilan Shemad.""Saya sangat bersyukur penerimaan orang terhadap saya masih baik dan positif,"" katanya.Menurut Fadhli, dia mengaku perkahwinan yang dibina juga membuatkan orang luar lebih mengenalinya.""Tanpa saya sedar perkahwinan ini juga membuatkan saya naik ke satu tahap lain yang mana orang lebih mengenali saya.""Saya tak harapkan lebih pun dalam bidang ini, cukup sekadar orang sudah mengenali serta menyedari kewujudan saya dalam industri ini,"" katanya.Menyedari dirinya bukanlah sosok pilihan sebagai hero, Fadhli berkata, dia sentiasa mengingatkan diri untuk bersyukur dengan apa yang dimiliki.""Jika mahu pergi ke tahap kawan-kawan di Project: High Council itu mungkin sukar kerana saya mempunyai kekurangan dari segi fizikal. ""Namun saya sasarkan untuk menjadi pelakon serba-boleh yang mampu membawa semua jenis watak. Saya sedia mencabar diri dengan apa saja watak,"" katanya. Menyentuh mengenai kehidupan rumah tangganya, Fadhli memberitahu, dia kini berada pada fasa bahagia apabila dia dan isteri mengambil keputusan untuk tinggal berdua.""Kami ambil keputusan untuk tinggal berdua. Jadi kami baru pindah rumah dan rasa lebih seronok.""Tambah pula depan rumah ada laman, jadi sambil menunggu isteri selesai memasak saya pula berkebun dan tanam bunga mawar. Saya memang suka berkebun dari dulu,"" katanya.Ditanya adakah isterinya sudah berbadan dua, Fadhli berkata, mereka masih belum dikurniakan rezeki lagi.Dalam pada itu, Fadhli yang ditemui selepas majlis tayangan teater Andak Bertandak di Kuala Lumpur Performing Arts Centre (KLPAC) meluahkan rasa teruja dapat terbabit dalam pementasan itu.Meskipun peranan diberikan kecil namun Fadhli berjaya melepaskan gian selepas hampir dua tahun tidak beraksi di pentas teater.""Saya memang bermula dengan teater, tetapi sejak aktif dengan drama TV,  tawaran kian berkurangan. Kali terakhir saya terbabit teater adalah pada 2020.""Saya harap dapat peluang untuk berlakon teater sekurang-kurangnya satu naskhah setahun kerana memang itu minat saya, sementara berlakon drama dan filem pula adalah untuk cari rezeki,"" katanya."
Sentiasa fikir positif pacu kejayaan Eddy sumbang pingat pertama Paralimpik Paris,https://www.hmetro.com.my/utama/2024/09/1129490/sentiasa-fikir-positif-pacu-kejayaan-eddy-sumbang-pingat-pertama-paralimpik,Bernamar,304,"Paris: Atlet olahraga para negara Eddy Bernard tidak melihat kekurangan fizikal menghalang dirinya daripada berjaya dalam hidup apatah lagi mengharumkan nama negara dengan menjelmakan kilauan pingat sulung Malaysia pada Sukan Paralimpik Paris 2024.Eddy menghadiahkan pingat gangsa 100 meter (m) lelaki T44 (kecacatan fizikal) buat negara dengan catatan 11.58 saat (s) pada hari keempat Sukan Paralimpik 2024 di Stade de France.Walaupun dilahirkan dengan keadaan tangan dengan sebahagian jari bersambung dan kaki kecil di bahagian kanan, atlet dari Beluran, Sabah, itu sentiasa berfikiran positif malah sering meletakkan dirinya mampu membuat apa yang manusia dilahirkan dalam keadaan cukup sifatnya lakukan.""Bila lihat orang lebih sempurna fizikalnya boleh buat, saya pun boleh. Saya selalu cuba positifkan diri saya.""Kadang-kadang pernah rasa rendah diri namun saya cuba alih fikir benda lain dan lawan diri untuk positif...jangan fikir negatif,"" katanya ketika ditemui pada zon campuran di sini, hari ini. Bukan sahaja memenangi gangsa, malah catatan masa 11.58s dilakukannya turut memecahkan rekod Asia terdahulu milik wakil Sri Lanka, Indika Gamage iaitu 11.75s pada Kejohanan Olahraga Para Dunia 2024 di Kobe, Jepun, Mei lalu.Dalam pada itu, pingat emas disambar wakil Afrika Selatan, Mpumelelo Mhlongo dengan catatan 11.12s manakala pingat perak menjadi  milik atlet Cuba, Yamel Luis Vives Suares dengan masa 11.20s.Atlet berusia 23 tahun itu juga sememangnya dapat merasakan mampu menyumbang pingat pertama negara pada hari keempat temasya sukan berprestij dunia itu.Dia berkata, kata-kata azimat jurulatihnya, Hamberi Mahat sebelum pertandingan juga banyak membakar semangatnya  melakar kejayaan tertinggi dalam karier sejak mula mewakili negara pada 2017.""Coach kata bantai, bantai dan langgar sahaja, jangan banyak fikir, fikir diri sendiri sahaja,"" kata anak bongsu daripada enam beradik itu.Pemenang perak Kejohanan Olahraga Para Dunia 2024 itu juga pada masa sama mahu mendedikasikan pingat gangsa dimenanginya kepada keluarga, Hamberi dan rakan-rakan atas dorongan diberikan mereka kepadanya selama ini.Sukan Paralimpik Paris 2024 yang bermula 28 Ogos berakhir 8 Ogos ini."
'Isteri dan emak sudah nyawa-nyawa ikan ketika cuba diselamatkan',https://www.hmetro.com.my/utama/2024/09/1129405/isteri-dan-emak-sudah-nyawa-nyawa-ikan-ketika-cuba-diselamatkan,Zuliaty Zulkiffli,349,"Sungai Petani: ""Sejurus kemalangan berlaku, saya dapati anak bongsu, isteri dan emak 'hilang' dan saya cuba mencari mereka dalam kereta tetapi tiada.""Ketika itu hanya anak sulung, Luth Mikhael, 3, berada di bahagian belakang kereta. Tidak lama kemudian, ada penduduk kampung datang membawa anak, Lufiya Mikhayla, 2, sambil memberitahu isteri dan emak tercampak keluar dari kereta,"" kata Mohd Fadzil Othman, 27.,Menurutnya, dia kemudian bergegas mendapatkan isterinya, Siti Norhasliza Kamarudin, 26, yang tercampak beberapa meter dari kereta yang ketika itu dalam keadaan nyawa-nyawa ikan.Katanya, dia juga sempat mengajar isterinya mengucap dua kalimah syahadah sebelum arwah menghembuskan nafas terakhirnya.""Saya kemudian mendapatkan emak, Omi Kalsom Man, 69, yang ketika itu dalam keadaan sama, sangat nazak sebelum meninggal dunia di tempat kejadian,"" katanya ketika ditemui di rumahnya di Kampung Haji Ngah, Bedong, di sini, hari ini.Menurutnya, kemalangan itu berlaku selepas mereka sekeluarga dalam perjalanan pulang dari berkelah di Sungai Sedim sempena cuti umum Hari Kebangsaan, semalam.Katanya, dia tidak merancang untuk bercuti di kawasan perkelahan itu dan isterinya turut mengajak dia pergi ke situ untuk membawa anak-anak serta ibunya.""Kakak saya dan rakannya membawa keluarga ke sana dan sempat menikmati makan tengah hari bersama, isteri serta anak-anak kelihatan seronok sebelum kami pulang jam 4 petang,"" katanya. Menurutnya, sebaik tiba di lokasi kejadian seekor binatang dipercayai kera melintas secara tiba-tiba menyebabkan dia cuba mengelak.Katanya, dia memusingkan stereng kereta menyebabkan Toyota Vios dipandunya terbabas ke laluan bertentangan sebelum masuk ke dalam semak.""Tak banyak perubahan yang berlaku pada emak dan isteri sebelum ini malah kami sempat berbual dalam kereta sebelum kemalangan berlaku dan sekelip mata saya kehilangan mereka.""Saya hanya sakit di bahagian bahu kanan manakala Luth Mikhael tidak cedera dan Lufiya Mikhayla pula masih dirawat di Hospital Sultanah Bahiyah (HSB) di Alor Setar akibat parah di kepala,"" katanya.Media sebelum ini melaporkan, dua beranak maut selepas kenderaan yang dinaiki mereka terbabit dalam dalam kemalangan dipercayai cuba mengelak kera melintas di Simpang Tiga Kuala Bakong, Jalan Malau- Kuala Ketil, semalam.Dalam kejadian jam 6.12 petang itu, mangsa Siti Norhasliza Kamarudin dan ibu mentuanya, Omi Kalsom Man, 69, disahkan meninggal dunia di tempat kejadian."
"'Bukan cari hantu, bongkar lokasi keras'",https://www.hmetro.com.my/utama/2024/09/1129289/bukan-cari-hantu-bongkar-lokasi-keras,,537,"Kulim: ""Lagi banyak kisah menakutkan berlaku di tempat itu, lagi teruja saya untuk sampai dan menjelajah segenap sudut kawasan berkenaan. ""Rasa ingin tahu yang meluap-luap mengatasi rasa takut. Setakat ini belum ada kejadian mudarat menimpa saya sejak terbabit dalam eksplorasi malam secara bersendirian di lokasi 'keras' di Malaysia,"" ujar pempengaruh paranormal, Hanizamal Abu Hanifah atau lebih dikenali sebagai Solo Ambush. Keberanian Hanizamal memberi inspirasi kepada ramai pengikutnya selepas dia kerap ' menerjah' kawasan dikatakan paling menyeramkan di Malaysia atau luar negara secara sendirian. Menurut pencipta kandungan itu, bukan hanya lokasi dalam negara, beberapa lokasi luar negara seperti Istana Dracula di Romania dan 'Hutan Bunuh Diri' di Jepun pernah dilawati dan menjadi kandungan Tiktok. ""Saya sudah biasa bergerak sendiri berikutan mempunyai pengalaman ketika menjadi pendaki gunung. ""Ketika bermalam di puncak gunung seorang diri, saya terpaksa berdepan dengan pelbagai 'gangguan'. Saya berkongsi aktiviti di gunung dengan membuat 'live' menerusi Facebook dan ketika itu sudah ramai meminta saya menyelidik lokasi 'keras' seperti Villa Nabila dan Pulau Besar. ""Peranan saya tidak semestinya mencari hantu, sebaliknya lebih kepada kegiatan membongkar sama ada di lokasi 'keras' itu wujud entiti atau benar-benar menyeramkan. Saya masih aktif berkongsi di platform FB dan Tiktok,"" katanya. Hanizamal memaklumkan, kandungan dikongsi bukan hanya berkisar isu paranormal malah dia turut menggemari rahsia alam ghaib dan ilmu warisan Melayu yang tidak ramai ketahui. ""Kandungan saya bukan hanya menjejak entiti atau lokasi seram di Malaysia atau di luar negara. Saya juga meminati sejarah dan ilmu warisan Melayu selain kisah kehebatan orang lama. ""Saya turut mengkaji dan memperincikan berkaitan ilmu kebal, mandi minyak dan banyak lagi. Pada saya kisah ini tidak banyak diceritakan dan sewajarnya perlu direkod untuk diceritakan pada generasi akan datang,"" katanya.  Hanizamal berkata, dia mengambil langkah berhati-hati terutama dalam persiapan menjelajah bersendirian di lokasi berisiko. ""Sebagai penjelajah solo di kawasan yang ditakuti orang ramai, saya kena ambil langkah berjaga-jaga. ""Selain peralatan dan gajet mencukupi, saya juga akan teliti risiko dan lakukan penilaian di kawasan lapangan. ""Walaupun berada solo di lokasi namun ada masanya saya dipantau seorang pembantu yang berada agak jauh dari kawasan dilawati. ""Sebenarnya interaksi secara langsung dengan penonton juga antara kaedah selamat bagi memastikan pergerakan saya dilihat ramai,"" katanya. Menurutnya, tiada amalan rahsia sebaliknya meletakkan pergantungan penuh kepada Allah SWT. ""Asas penting adalah perlu ada ilmu ikhtiar hidup berikutan kebanyakan lokasi dituju adalah kawasan terbiar dan sudah menjadi belukar.""Dalaman jiwa kena kuat contohnya bekalan amalan seperti bacaan potongan ayat al-Quran. Perlu lakukan kaji selidik berdasarkan perkongsian atau maklumat dikongsi orang juga adalah adab apabila memasuki kawasan orang,"" katanya. Kata Hanizamal, biasanya entiti akan memberikan isyarat tertentu menunjukkan kewujudannya di kawasan tertentu. Meskipun berdepan pelbagai gangguan sepanjang menghasilkan kandungan, dia tidak serik. ""Saya dalam perancangan ingin membongkar rahsia Segi Tiga Bermuda dan akan berada di sana selama tiga hari secara solo.""Saya anggarkan kos untuk merealisasikan misi ini memerlukan RM300,000. Kos meliputi sewa kapal atau bot, penerbangan dan permit skuba dan sebagainya. ""Walaupun ia kerja gila, pada saya itu antara impian ingin dicapai dan tidak semua orang ada keberanian sebegitu. ""Setidak-tidaknya apabila saya dapat rakam video  kawasan itu, orang Malaysia juga berpeluang mengetahui kisah di sebalik rahsia Tiga Segi Bermuda itu,"" katanya.Penglipur lara cerita seram!Rungkai mistik tersebarTipu penonton demi keuntungan tindakan tidak beretika"
Penglipur lara cerita seram!,https://www.hmetro.com.my/utama/2024/09/1129284/penglipur-lara-cerita-seram,Suliati Asri dan Nurul Husna Mahmud,547,"Kuala Lumpur: ""Berbanding kandungan 'memburu' hantu, saya lebih suka dikenali sebagai penjejak ekplorasi malam. Pengisian saya lebih berorientasikan saintifik dalam pembuktian fenomena aneh yang berlaku termasuklah aktiviti paranormal,"" ujar pempengaruh media sosial yang hanya mahu dikenali sebagai Tiger Labu. Katanya, dia yang bermula dengan platform Bigo berjaya menarik perhatian netizen sejak 2 tahun lalu selain menghasilkan kandungan ekplorasi malam sejak 2019.  ""Bukan hanya peminat bola sepak ekstrem, kumpulan peminat pempengaruh juga tidak kurang fanatik. Saya pernah dikritik dan dikecam oleh segelintir peminat pempengaruh yang fanatik apabila menerima anugerah Creator of The Year 2023. ""Jika saya masuk untuk meninjau dan berkongsi sesuatu kawasan, saya tidak fokus hanya terhadap elemen hantu atau entiti yang ada. ""Biasanya ia lebih kepada penceritaan dan sejarah lokasi itu supaya pengikut atau penonton saya dapat maklumat yang manfaat,"" katanya. Tambah Tiger Labu, lokasi dipilih berdasarkan kisah seram unik selain saranan pengikutnya. ""Saya lebih suka tempat yang jarang diekplorasi tetapi cukup digeruni penduduk setempat. ""Contohnya di Indonesia, satu hospital lama dikatakan sangat 'angker' (berhantu) oleh penduduk tempatan, saya cuba selidik kesahihannya. ""Tidak dinafikan apabila setibanya di dalam salah satu bilik seperti bilik bedah, tiba-tiba ghost box iaitu peranti memberi reaksi positif atau menandakan ada gelombang 'misteri' memberi tindak balas. ""Sebenarnya rasa seram sejuk itu benar-benar dirasai dalam bilik bedah itu. Suhunya jauh lebih sejuk berbanding bilik lain di aras yang sama. ""Saya cuba berkomunikasi termasuklah bertanya arah dan siapa nama (penghuni ghaib di bilik itu). Itu antara kaedah penjejak eksplorasi malam atau paranormal untuk mengesan entiti yang ada. ""Rezeki saya ketika itu, dia (entiti) memandu arah saya agar memandang di cermin dalam bilik itu, ketika itu saya nampak seperti ada kelibat pocong,"" katanya yang menetap di Shah Alam, Selangor.  Kata Tiger Labu, pengalaman itu tidak membuatkannya serik sebaliknya teruja untuk terus menjejak lokasi 'angker'.  ""Saya tidak bermaksud untuk riak tetapi saya anggap itu antara makhluk alam ghaib. Sebagai Khalifah Allah tahu kewujudannya. ""Saya cuba mahu pelajari dan mengenali selain mendidik masyarakat agar tidak takut menghadapi entiti seperti itu. ""Kalau tahap keseraman gangguan entiti di negara jiran atau luar negara saya pernah pergi, rasanya kisah atau lokasi di Malaysia lebih seram. ""Aura seram lebih terasa di lokasi seperti Penjara Pudu, Pulau Jerejak atau Penjara Taiping. Ini kerana dalam fikiran kita sudah ada gambaran atau rupa hantu menakutkan seperti mana popular dalam masyarakat kita,"" katanya. Kata Tiger Labu, lagi banyak reaksi atau 'gangguan' diterima, lagi baik untuk kandungan dan penontonnya.  ""Sebagai pencipta kandungan eksplorasi malam, saya lebih suka berkongsi kisah benar-benar berlaku tanpa 'prop'. ""Tetapi kadang-kala ia mengundang rasa kurang puas hati dalam kalangan penonton kerana tidak semua 'hantu' muncul dalam 'live'.  ""Saya pernah kena marah gara-gara tiada aktiviti entiti dirakam dan pada saya selaku pencipta kandungan lebih suka hasilkan karya yang jujur untuk penonton. ""Penonton sekarang sudah bijak dan mereka tidak suka sesuatu yang 'diada-adakan' atau lakonan untuk memberi kesan seram. ""Pada saya ia suatu yang bagus buat penonton di Malaysia. Ia menjadi pendorong untuk saya meneruskan kerja menghasilkan kandungan bermutu dan memiliki kredibiliti. ""Saya sangat berterima kasih dan menghargai pemberian (Gift) dari pengikut dan 'live' yang merealisasikan setiap aktiviti eksplorasi malam,"" katanya. Menurutnya, dia hanya sempat berehat tiga hari dalam tempoh 1 tahun 10 bulan bagi menghasilkan kandungan setiap minggu.'Bukan cari hantu, bongkar lokasi keras'Rungkai mistik tersebarTipu penonton demi keuntungan tindakan tidak beretika"
"Tang Jie-Ee Wei cipta sejarah peribadi, juara Terbuka Korea",https://www.hmetro.com.my/utama/2024/09/1129265/tang-jie-ee-wei-cipta-sejarah-peribadi-juara-terbuka-korea,Amirul Fazli Zukafli,281,"Kuala Lumpur: Beregu campuran negara, Chen Tang Jie-Toh Ee Wei mencipta rekod peribadi terbaik buat mereka apabila pertama kali muncul juara di kejohanan berstatus Super 500 selepas menewaskan wakil China, Gou Xin Wa-Li Qian di Terbuka Korea, sebentar tadi. Ringkasan BeritaChen Tang Jie-Toh Ee Wei menewaskan wakil China, Gou Xin Wa-Li Qian di final Terbuka Korea.Kemenangan 17-21, 21-13, 21-13 mengambil masa 59 minit.Pencapaian terbaik mereka dalam kejohanan berstatus Super 500.Pada aksi final berlangsung di Stadium Tertutup Mokpo hari ini, ia bukan perlawanan mudah buat mereka apabila perlu melakukan kebangkitan di dua set terakhir sebelum mengesahkan kemenangan dalam pertarungan tiga set, 17-21, 21-13, 21-13 dalam masa 59 minit. Di set pertama, beregu campuran negara bermula agak goyah apabila banyak melakukan kesilapan kecil hingga membolehkan lawan mereka menjarakkan kedudukan mata lebih jauh. Meskipun cuba melakukan kebangkitan di penghujung permainan tetapi ia agak lewat untuk menghalang wakil China itu menang set berkenaan. Menyedari misi wajib menang di set kedua, Tang Jie-Ee Wei memperkemaskan gaya permainan serta bermula dengan sangat baik di awal permainan dan berjaya mendapatkan lapan mata berturut-turut selain tidak banyak kesilapan mudah dilakukan untuk menang set ini dan bawa ke set penentuan. Momentum kemenangan itu diteruskan oleh beregu negara apabila berjaya mengawal permainan dengan baik meskipun Xin Wa-Li Qian juga memberi tentangan sengit dalam set ketiga itu. Namun begitu, pengalaman yang ada pada beregu kesembilan dunia itu ternyata membantu mereka untuk mengawal tekanan dalam gelanggang sekali gus memastikan kemenangan memihak kepada mereka. Sebagai rekod, pencapaian terbaik Tang Jie-Ee Wei di kejohanan berstatus lebih tinggi dari Super 300 iaitu mara ke separuh akhir Terbuka Singapura 2023 (Super750), separuh akhir Terbuka China 2023 (Super 1,000), separuh akhir Terbuka Arctic 2023 (Super 500), dan separuh akhir Masters Malaysia 2024 (Super 500)."
Membesar dengan lagu Raja Gambus,https://www.hmetro.com.my/utama/2024/09/1129226/membesar-dengan-lagu-raja-gambus,Nurul Husna Mahmud,470,"Kuala Lumpur: ""Saya dibesarkan dalam persekitaran tidak mengenal erti prejudis. Bapa saya, mendiang Prof Emeritus Tan Sri Dr Khoo Kay Kim berketurunan Cina Peranakan dan ibu pula Puan Sri Rathi Khoo berbangsa India dari jalur Sri Lanka. ""Mereka menggaji pengasuh wanita Melayu dari Negeri Sembilan untuk mengasuh saya dan dua adik-beradik yang lain,"" ujar Pengasas Pusat Budaya (Pusaka), Eddin Koo mengenai pengalaman sebenar beliau sebagai anak Malaysia. Beliau yang juga penulis dan wartawan berkata, menyemai nilai tidak prejudis terhadap bangsa lain perlu bermula dengan didikan dari rumah. ""Mereka yang mengenali mendiang bapa, semestinya sudah arif dengan perjuangan beliau. ""Sisi lain beliau sebagai figura seorang bapa ialah seorang yang gemar berjenaka. Jenaka beliau selalunya memetik dialog seloka daripada naskhah Tan Sri P Ramlee. ""Saya pula membesar dengan mendengar lagu klasik dan tradisional Melayu daripada artis seperti Raja Gambus Malaysia Fadzil Ahmad dan penyanyi, SM Salim seawal usia tiga tahun. ""Jadi tentu sahaja itu membuatkan jiwa saya 'dekat' kepada orang Melayu dan kalau lihat keluarga saya sudah merangkumi apa  dikatakan semangat satu Malaysia,"" katanya. Bagi rakyat Malaysia yang hanya mengenali SM Salim sebagai penyanyi, satu fakta lain menarik mengenai Allahyarham adalah beliau seorang pemain badminton hebat. Tambahnya apabila menjadi aktivis budaya dan mengangkat seni warisan di mata dunia sehingga menerima pengiktirafan Pertubuhan Pendidikan, Sains dan Kebudayaan Pertubuhan Bangsa-Bangsa Bersatu (Unesco), dia melihat sendiri cara 'dunia' memandang Malaysia sangat baik.' ""Masyarakat dunia mengenali kita sebagai negara memiliki kepelbagaian dan sebenarnya dalam Malaysia itu sendiri merangkumi satu dunia. ""Persepsi luar terhadap orang Malaysia apabila saya memperkenalkan diri dari Malaysia, mereka visualkan kita sebagai orang mesra, rajin, tekun dan bijak. ""Permulaannya satu negara terpencil tetapi dunia mudah 'tersentuh' dengan rakyat kita kerana karakter orang Malaysia cukup dikenali pandai ambil hati,"" katanya.  Tambah Eddin Koo, karakter itu jugalah yang menjadikan masyarakat Malaysia itu mudah mesra dan mengenepikan perbezaan. Dia mengakui pengembangan budaya itu dapat dilakukan, walaupun yang melakukan atau ingin mewarisi budaya itu adalah berlainan bangsa. ""Pengalaman saya sendiri terbabit dalam penyelidikan terhadap seni warisan Pantai Timur seperti Wayang Kulit dan Mak Yong, saya perasan orang Melayu ini sikap terbukanya tiada tolak bandingan. ""Mereka ini mudah menerima saya sebagai ahli keluarga meskipun tiada pertalian darah dan mereka ini adalah orang dengan yang memiliki bangga terhadap warisan budaya dan keyakinan diri tinggi. ""Contohnya Tok Dalang tersohor di Kelantan, Abdullah Ibrahim atau lebih mesra dengan panggilan 'Dollah Baju Merah' menjadi bapa angkat ketika saya mempelajari mengenai wayang kulit. ""Mereka inilah banyak mengajar dan mengingatkan saya mengenai jati diri sebagai anak Malaysia,"" katanya. Saranan beliau kepada generasi anak muda sekarang supaya hidup dengan cara meneroka lebih banyak ilmu dan budaya tempatan. ""Anak muda jangan menjadi orang biasa, banyakkan mencari pengalaman dan pengalaman perlulah diperoleh di luar telefon. ""Jangan ikut kebiasaan dan menjadi orang muda perlu mengkaji dan mencari 'angin sendiri',"" katanya."
Israel buru Yahya Sinwar,https://www.hmetro.com.my/utama/2024/09/1129217/israel-buru-yahya-sinwar,Agensi,358,"Washington: Januari lalu, pegawai Israel dan Amerika Syarikat (AS) merasakan mereka mungkin mendapat petunjuk penting dalam usaha untuk menangkap pemimpin utama Hamas yang paling dicari iaitu Yahya Sinwar.Pada 31 Januari lalu, komando Israel melancarkan serbuan ke atas kompleks terowong canggih di selatan Gaza, berdasarkan maklumat yang menunjukkan lokasi Sinwar.Menurut New York Times (NYT), serbuan itu dikatakan hanya menemukan dokumen dan wang tunai shekel Israel, tetapi Yahya sudah meninggalkan tempat berkenaan beberapa hari sebelumnya.Sejak serangan di selatan Israel pada 7 Oktober 2023, yang dirancang Yahya, lelaki itu hampir tidak kelihatan. Beliau jarang muncul di khalayak ramai, tidak mengeluarkan kenyataan untuk pengikutnya dan sukar dikesan.Yahya adalah figura penting dalam Hamas dan kejayaannya mengelak daripada ditangkap Israel, 'menafikan' peluang musuh untuk mengisytiharkan kemenangan. Ia walaupun sebahagian besar Gaza sudah musnah.Pegawai AS dan Israel melaporkan bahawa Yahya sudah lama tidak menggunakan komunikasi elektronik dan kini bergantung kepada rangkaian pengantara manusia untuk berhubung dengan Hamas. Taktik ini menyerupai strategi digunakan oleh Osama bin Laden.Berbeza dengan Osama yang semakin tidak aktif menjelang akhir hayatnya, Yahya masih aktif menguruskan operasi ketenteraan Hamas. Ini menjadikan usaha untuk menangkapnya lebih rumit. Lapor NYT lagi, diplomat terbabit dalam rundingan gencatan senjata di Doha, Qatar, menyatakan bahawa wakil Hamas memerlukan input Yahya untuk membuat keputusan penting sekali gus membayangkan peranan pentingnya dalam organisasi berkenaan.Israel dan AS juga menggunakan sumber yang banyak dalam usaha mencari Yahya. Unit khas ditubuhkan di dalam Shin Bet iaitu perkhidmatan perisikan domestik Israel, manakala agensi perisikan AS turut terbabit dalam menjejaki Yahya. AS juga menyediakan radar tembus tanah untuk membantu pencarian itu.Menangkap atau membunuh Yahya berpotensi memberikan kesan besar terhadap konflik Israel-Hamas. Pegawai AS percaya ia boleh memberikan kemenangan ketenteraan penting kepada Perdana Menteri Israel, Benjamin Netanyahu, dan mungkin mempengaruhi kesediaan beliau untuk menghentikan operasi ketenteraan di Gaza.Namun, menurut NYT, kematian Yahya juga mungkin mempengaruhi rundingan untuk pembebasan tebusan. Penggantinya mungkin kurang cenderung untuk berunding dengan Israel.Untuk rekod, Yahya, 61, diumumkan sebagai ketua politik utama Hamas, Ogos lalu, selepas kematian Ismail Haniyeh di Tehran. Walaupun jawatan rasmi sebelum ini dipegang oleh pegawai Hamas di Doha, Yahya sudah lama dianggap sebagai pemimpin de facto kumpulan itu."
Terlalu fanatik hingga saling bertikam lidah,https://www.hmetro.com.my/utama/2024/09/1129208/terlalu-fanatik-hingga-saling-bertikam-lidah,Muhammad Saufi Hassan,848,"Sejak kebelakangan ini, wujud perpecahan yang serius membabitkan figura penting dakwah negara sehingga keadaan itu menimbulkan kekeliruan umum.Ia memberikan implikasi besar dalam imej Islam itu sendiri kerana wujud segelintir golongan gemar mencari kesalahan di antara satu sama lain.Kafe Ahad mendapatkan pandangan Mufti Pulau Pinang, PROF MADYA DATUK DR SUKKI OTHMAN yang dikongsikan bersama wartawan MUHAMMAD SAUFI HASSAN. Berdasarkan perspektif Datuk, apakah masalah pokok umat Islam di negara ini?Saya nampak masalah yang berlaku sekarang ini adalah masalah tidak ada kasih sayang, sebab itu berlakunya pergaduhan, pergeseran dan susah untuk bersatu serta berpadu.Kadang-kadang berlaku fanatik sehingga berlaku saling bertikam mulut. Segelintir daripada kita tidak jaga adab, kutuk mengutuk, caci mencaci sedangkan seseorang yang kita kutuk itu adalah sahabat kita.Kita mengata orang yang melakukan kebaikan sama-sama. Saya nampak kesatuan itu masih lagi di peringkat yang tidak membanggakan.Oleh sebab itu, saya nampak bahawa kerja berat perlu dilakukan untuk menyatukan umat.Untuk menyatukan umat di atas kasih sayang sebab bila adanya kasih sayang, adanya mahhabah.Di situ akan mengurangkan pergeseran, kalau dia tidak setuju pun biasalah orang tidak setuju, tapi tegur atas kasih sayang berbeza tegur atas kebencian.Mungkin Datuk boleh jelaskan mengenai menegur dengan kebencian tanpa sifat mahabbah itu berbeza dengan seseorang itu ada sifat sebaliknya?Tegur atas kebencian dia akan mengutuk habis habisan, dia tidak kira apa, keluar habis semua perkataan.Sekarang ini pula zaman media sosial, seseorang itu tidak lagi perlu guna mulut, hanya mengguna tulisan, taip dan sebagainya.Jadi mudah sangat untuk bertelingkah, tetapi kalau teguran itu dengan kasih sayang, situasi amat berbeza, sebab kita tegur untuk kebaikan, bukan tegur untuk permusuhan.Jadi saya nampak isu-isu ini antara isu yang berlaku dalam masyarakat kita yang perlu ditangani dengan sebaik mungkin. Mungkin ada individu B dengan hujah aliran B, individu C dengan hujah aliran C, mereka berdua muat naik hujah di laman sosial sehingga menimbulkan kerencaman umum, bagaimana pandangan Datuk?Ya, memang ada dua contohnya, seseorang itu aliran B, aliran C. Jadi metodologi itu berbeza.Kaedah yang berbeza, saya bagi contoh, ada orang suka jalan kampung, ada orang suka lebuh raya.Jadi orang yang suka jalan kampung ini, dia akan cerita tentang keindahan pokok-pokok sekitar, buah rambutan, buah durian dan apa-apa yang dia jumpa.Bagi orang yang suka lebuh raya ini, dia akan cerita tentang kawasan 'Rehat dan Rawat' (R&R).Tapi sebenarnya, kedua-dua menuju tempat yang sama. Jadi, kalaulah dia muat naik hujah A, yang B muat naik hujah B, selagi mana ia tidak bercanggah dalam hukum, kenapa perlu bertelingkah.Hanya berbeza daripada sudut metodologi. Maka sepatutnya ia tidak perlulah dihangatkan dan diperdebatkan.Kadang-kadang penyokong ini pula yang fanatik. Akhirnya, berlakunya pergaduhan, cemuh mencemuh di antara satu sama lain.Oleh sebab itu, saya kata tadi akhirnya, kasih sayang itu terhakis sedangkan al-Quran menerangkan tentang orang beriman itu bersaudara, maka damaikanlah di antara kedua saudara kamu dan nabi sebut, jadilah kamu hamba Allah Ta'ala yang bersaudara.Bagaimana Datuk melihat asas pertelingkahan itu adakah membabitkan isu pokok atau cabang atau kita sebut sebagai furu'? Perselisihan yang berlaku saya tengok hari ini, banyak tertumpu dalam perkara-perkara khilafiah saja.Perkara furu' (cabang) saja. Perkara-perkara metodologi saja. Jadi itu adalah satu kerencaman yang dicampurkan ilmu, tidak ada masalah.Tapi kena jaga adab-adab, kalau kita tidak setuju, tidak ada masalah, kita bersetuju dengan perkara yang kita tidak bersetuju.Jadi benda itu jangan dijadikan sebagai alat untuk pemecah belah sebab itu saya kata tadi, bila ada kebencian, dia tukar kebencian itu kepada kasih sayang.Insya-Allah kalau kita tak setuju pun, dia jadi lain, tidak sama dengan menghadapi hujah itu dengan benci.Benci akan memadam atau mengaburi kebaikan itu, walaupun apa sekalipun.Jadi perkara inilah saya nampak kena ubah dan kita kena sama-sama berganding bahu untuk mengubahnya, setakat mana kita boleh dan itu antara peranan yang saya ingin laksanakan sepanjang menjawat jawatan ini.Bagaimana Datuk melihat elemen mahabbah ini mampu untuk memakmurkan aspirasi negara Madani?Kita mahu membina negara Madani, masyarakat Madani, Nabi SAW tunjuk kepada kita ketika mana Nabi SAW berhijrah ke Madinah.Pertamanya Nabi SAW membina masjid, itu jelas, ia berfungsi sebagai pusat ibadah, hubungan kita dengan Allah SWT.Kedua, Nabi SAW menyatukan umat, itu yang dilakukan perkara utama, cuba kita lihat kaun Khazraj, perang beratus tahun, ini kita kata musuh memang teruklah.Nabi SAW satukan mereka atas nama Ansar, satukan pula dengan Muhajirin, Nabi SAW bina pula perpaduan dengan Yahudi atas dasar patriotik kepada negara Madinah cuma Yahudi ini khianat.Jadi itu kita lihat bagaimana sunah Rasulullah SAW yang utama dalam konteks mahabbah, kasih sayang ini.Sebab itu kalau kita tidak buat kita tidak kembali pada perkara ini, maknanya kita tidak ikut sunah Nabi SAW.Maka akan wujudlah kebencian itu berterusan, perpecahan itu berterusan dan akhirnya bila perpecahan itu tidak akan berlaku kedamaian.Jika sentuh tentang ekonomi pun akan bermasalah. Dunia hidup kita pun akan bermasalah.Maka dengan sebab itu balik kepada kasih sayang yang Nabi SAW sebut. Saya nak sebut hadis Nabi SAW sebagai nasihat yang Nabi sebut.Nabi SAW bersabda, kamu tidak boleh masuk syurga sehingga kamu beriman kepada Allah dan kamu tidak dianggap beriman sehinggalah kamu berkasih sayang."
Sindir ada impak,https://www.hmetro.com.my/utama/2024/09/1129172/sindir-ada-impak,Norhayati Nordin,549,"TEMPOH 14 tahun membina jenama Drama Band untuk diterima dan dikenali khalayak bukan mudah namun siapa sangka karya lagu berbaur 'teguran pedas' dan sindiran dihasilkan itu ada impak tersendiri. Bukan untuk populariti dan nama dikejar, tetapi tindakan menegur secara 'sindiran' itu perlu dilakukan Drama Band sebagai peringatan bersama kepada semua kerana sifat manusia yang cepat lupa. Penyanyinya yang juga komposer, Aepul Roza berkata, kehadiran pihak untuk memberi teguran harus ada dalam masyarakat dan itu perlukan keberanian. Cuma, pada masa sekarang tidak ramai yang berani bertindak. ""Jadi, Drama Band hadir dengan karya lagu yang menegur secara sindiran kerana impak dan mesejnya mudah sampai kepada semua orang. Ia adalah peringatan bersama kepada kita semua. ""Lagipun, kami dapati setakat ini Drama Band saja yang sanggup buat lagu ke arah memberi teguran pedas sebegini. Jadi, selagi tiada 'pengganti', kami akan teruskan cara begini dalam berkarya. ""Ditambah, isu semasa yang berlaku dalam negara memang banyak dan mana sesuai saja dibuat lagu mengikut ilham. Drama Band tidak buat lagu untuk tegur semua isu,"" katanya. Selain Aepul, Drama Band turut dianggotai Daus (bass), Faeez Ikhwan (dram) Padel (gitar), Adib (gitar) dan Ome (keyboard). Terdahulu, Drama Band melancarkan album sulung mereka berjudul Drama memuatkan 21 lagu dan dijual dalam format cakera padat (CD) sebanyak 3,000 unit selain di beberapa pelantar digital muzik popular. Bukan itu saja, Drama Bandmempertaruhkan single terbaharu berjudul FYP hasil ciptaan dan lirik sepenuhnya oleh Aepul yang memberi teguran pedas berkaitan isu membabitkan penunggang agama. Mengulas mengenai single FYP atau 'For You Page' di media sosial itu, Aepul berkata, pada era teknologi serba maju tanpa batasan dan begitu pantas ini, ramai orang perlu mengejar 'view', 'likes' (tanda suka) dan komen netizen. ""Ia berikutan dengan banyak perhatian diberikan (netizen) seperti komen, 'share' (kongsi), 'likes' dan jumlah tontonan video kepada mereka yang mengejar FYP itu akan meningkatlah 'engagement' seperti diinginkan. ""Apabila 'engagement' tinggi, maka banyak duit masuk sebagai sumber pendapatan mereka. Jadi, mudah nak buat duit dan selaku netizen kita kena bijak untuk boikot dan tidak beri sokongan,"" katanya. Ditanya juga mengenai tajuk lagu Drama Band yang kebanyakannya ringkas dan pendek, Aepul atau nama sebenarnya, Noor Syaiful Muhd Zalaludin berkata, ia mudah diingat, selain sesuai dengan jalan cerita lagu-lagu itu. ""Memang strategi kami guna tajuk pendek pada lagu supaya mudah diingati pendengar. Selain, bunyinya 'catchy' bila disebut termasuk mesej juga cepat sampai,"" katanya.*Konsert sulung Drama Band Menyifatkan rezeki tidak salah alamat, Drama Band turut mengumumkan konsert sulung iaitu The Hardest Malam Drama pada 5 Oktober depan di Zepp Kuala Lumpur. Aepul berkata, impian Drama Band hiburkan peminat dalam persembahan konsert berskala besar sudah lama terpendam di hati. ""Malah, kejayaan saya muncul juara The Hardest Singing Show (THSS) Malaysia baru-baru ini menguatkan lagi hasrat kami untuk merealisasikannya dengan wang kemenangan itu. ""Namun ada rezeki lain Drama Band apabila datang pula pihak Orange International Entertainment iaitu Pengarahnya, Datuk Mohd Fadzli yang berminat bekerjasama sebagai penaja. ""Alhamdulillah, kami bersyukur dan dalam tempohsebulan ini, Drama Band akan berusaha buat latihan yang cukup untuk persembahan mantap kami,"" katanya. Konsert dijangka berlangsung dua jam akan menghiburkan penonton yang membeli tiket berharga antara RM79 hingga RM179 dengan lebih 20 lagu termasuk dimuatkan pelbagai aksi persembahan menarik. Difahamkan juga, jadual Drama Band kini padat dengan aktiviti persembahan siri jelajah Konsert Malam Drama yang dijayakan mereka sejak Mac lalu dan mendapat sambutan baik peminat."
"'Abang Bomba Sado, Akak Bomba Sweet'",https://www.hmetro.com.my/utama/2024/08/1129142/abang-bomba-sado-akak-bomba-sweet,Redzuan Muharam,474,"Putrajaya: Seperti tahun sebelum ini, kemunculan 'Abang Bomba Sado'  dalam perarakan  Sambutan Hari Kebangsaan 2024 di Dataran Putrajaya, di sini masih  dinanti dan mendapat perhatian bukan hanya dalam kalangan pengunjung tetapi juga warganet. Tinjauan Harian Metro di laman sosial mendapati ramai warganet memuat naik gambar dan video  'Abang Bomba'  yang terbabit dalam perarakan tahunan itu.  Paling  mencuri perhatian adalah gambar  anggota Jabatan Bomba dan Penyelamat Malaysia (JBPM) yang turut terdiri daripada wanita memegang kertas tertera perkataan 'Kenapa pilih dia, abang bomba kan ada ni, akak bomba pun ada' dan 'Abang bomba sado, akak bomba pula 'sweet' kan'.  Pegawai Bomba (PB) Mohd Faiz Muazzam Remlan, 33, dari Balai Bomba dan Penyelamat Kuantan, Pahang berkata,  dia gembira kerana terpilih menyertai perarakan berkenaan selepas membuat kemunculan sulung tahun lalu. Biarpun berpengalaman,  Mohd Faiz Muazzam mengakui gementar kerana perlu berdiri pada kedudukan tinggi iaitu di atas tangga dekat jentera  yang bergerak. ""Tahun lepas gementar kerana kali pertama dan macam tak yakin kerana perlu ikuti perarakan peringkat kebangsaan. ""Tapi okay lagi kerana waktu itu berada atas bot dan perasaan takut hilang lepas dengar sorakan orang ramai walaupun ada yang minta 'payung bicep' (otot). ""Tahun ini pun gementar juga kerana kena berdiri atas jentera sebelah anggota wanita dengan pegang kertas ayat 'pick up line' tapi semangat selepas dengar sorakan orang ramai di bawah,"" katanya ketika dihubungi Harian Metro. Mohd Faiz Muazzam  yang juga bapa tiga anak itu menyedari video perarakan kontinjen JBPM tular dan sempat membaca komen  di media sosial. ""Komen bercampur baur, ada yang positif dan negatif. ""Ada juga kiriman mesej nak berkenalan diterima di TikTok namun saya anggap itu semua sebagai usikan nakal. ""Apa pun, terima kasih kepada semua yang datang ke sambutan  Hari Kebangsaan serta  beri sokongan kepada saya juga rakan setugas kerana ia secara tak langsung mendekatkan hubungan kami dengan masyarakat. ""Sokongan  mereka itu yang memberi semangat untuk kami menggalas amanah kerana tugas sebagai anggota bomba bukan mudah sebaliknya memerlukan kekuatan mental dan fizikal,"" katanya  yang aktif dalam bidang kecergasan sejak 2014. Sementara itu, Pegawai Bomba Kanan ll (PBKll) Balai Bomba dan Penyelamat Pudu, Kuala Lumpur, Muhd Zaini Muhd Omar, 42, turut berbesar hati kerana terpilih menyertai perarakan kontinjen JBPM sempena Sambutan Hari Kebangsaan 2024. Muhd Zaini berkata, ia adalah penyertaan kali ketiganya selepa kemunculan pertama pada 2019 diikuti kedua ketika 2022. ""Teruja sebenarnya kerana dapat turut serta dalam perarakan sekali gus  berjumpa dengan rakan lama dalam kalangan anggota bomba lain. ""Saban tahun, orang menanti kemunculan 'Abang Bomba'  yang menjadi daya penarik sambutan dan terharu dengan sokongan itu terutama apabila dapat tahu ada yang sanggup bermalam di dataran serta parkir kereta sejauh tiga kilometer (km) untuk hadir ke sambutan Hari Kebangsaan. ""Walaupun bersusah payah datang, rata-rata yang datang mempamerkan wajah ceria dan kagum dengan semangat patriotik mereka. ""Terima kasih saya ucapkan dan melihat sokongan mereka, saya berjanji memberi perkhidmatan terbaik bersesuaian dengan slogan JBPM dan masyarakat berpisah tiada,"" katanya."
'Rasa meremang sebelum tidak sedarkan diri' - Kak Mie,https://www.hmetro.com.my/utama/2024/08/1129113/rasa-meremang-sebelum-tidak-sedarkan-diri-kak-mie,Paya Linda Yahya,245,"Gua Musang: Kemeriahan acara sukaneka sempena sambutan Hari Kebangsaan ke-67 di Projek Perumahan Rakyat (PPR) Gua Musang anjuran Kawasan Rukun Tetangga (KRT) kawasan itu bertukar cemas apabila enam penduduk diserang histeria.Dalam kejadian kira-kira jam 2 petang itu, salah seorang peserta acara sukan tiba-tiba tidak sedarkan diri membuatkan keadaan menjadi cemas.Menurut salah seorang mangsa histeria yang hanya mahu di kenali sebagai 'Kak Mie' berkata dia adalah mangsa kedua kejadian terbabit.Katanya, apabila dimaklumkan seorang rakan tidak sedarkan diri, dia pergi melihat keadaan rakannya dan selepas itu tiba-tiba rasa meremang sebelum tidak sedarkan diri.""Situasi terakhir yang saya ingat, saya bersama seorang rakan pergi melihat keadaan mangsa pertama. Apabila rasa meremang dan tidak sedap hati, saya menarik rakan supaya menjauh.""Dan selepas itu saya pun tidak sedarkan diri dan mengikuti yang diceritakan oleh suami saya meracau dan seterusnya berjangkit ke mangsa lain.""Kesemua enam mangsa yang terbabit ada di antaranya terpaksa di bawa berjumpa ustaz kerana tidak sedarkan diri,"" katanya ketika ditemui di sini, hari ini.Menurut Kak Mie, kejadian itu adalah yang pertama kali berlaku di kawasan itu sejak lebih empat tahun tinggal di kawasan itu Katanya acara sukan sempena sambutan Hari Kebangsaan sudah menjadi acara tahunan penduduk bagi mengeratkan silaturahim antara mereka.""Kejadian ini sangat mengejutkan penduduk di sini. Ini bukan pertama kami menganjurkan aktiviti sukaneka antara penduduk.""Alhamdulillah... Sekarang saya sudah kembali pulih dan ia akan menjadi satu pengalaman yang tidak akan dilupakan oleh kami semua penduduk di sini,"" katanya."
500 sampul surat hari pertama 'khazanah' kesayangan Masfaridatul Afiza,https://www.hmetro.com.my/utama/2024/08/1129028/500-sampul-surat-hari-pertama-khazanah-kesayangan-masfaridatul-afiza,Noor Hidayah Tanzizi,513,"Kajang: Setiap bulan sejak 20 tahun lalu, wanita ini akan menjadi pengunjung tetap Ibu Pejabat Pos Malaysia, Kompleks Dayabumi di Kuala Lumpur demi 'memburu' koleksi sampul surat hari pertama. Masfaridatul Afiza Mohd Ali, 44, kini mempunyai kira-kira 500 koleksi sampul surat hari pertama dan lebih 1,000 setem yang menjadi 'khazanah' kesayangannya yang dijaga dengan baik. Sampul surat hari pertama mempunyai kelebihan tersendiri apabila ia mencatat sejarah terhadap suatu peristiwa dalam negara dan ia dikeluarkan dalam jumlah terhad pada hari pertama setem berkenaan dikeluarkan. Masfaridatul Afiza berkata, pengumpul setem adalah biasa dan ramai yang mempunyai koleksi itu, namun tidak ramai yang mengumpul sampul surat hari pertama, malah tidak dinafikan masih ada yang tidak tahu mengenainya. Menurutnya, sampul surat hari pertama adalah sampul dikeluarkan pada hari sama setem peringatan dikeluarkan di mana cop rasminya adalah berbeza dengan cop pembatalan biasa yang digunakan di pejabat pos pada hari biasa.""Pada hari pelancaran setem, pengumpul akan mendapatkan sampul surat hari pertama yang dijual pada satu hari saja di pejabat pos besar dan cop rasmi juga hanya boleh diperoleh pada hari sama.""Ia juga dijual secara 'folder set' yang mana kita akan dapat sampul surat, setem, poster dan poskad tetapi setiap keluaran adalah berbeza dan juga tidak semua pejabat pos mempunyai poster. Harga pula bermula RM60 dan ke atas. ""Sebab itu saya lebih memilih 'memburu' di Ibu Pejabat Pos Malaysia, Kompleks Dayabumi dan lebih istimewa di sana juga kami boleh mendapatkan tanda tangan pereka setem itu yang akan menjadi kenangan buat pengumpul tegar,"" katanya turut mempunyai koleksi lencana sekolah, poskad dan kad raya.Dia yang menetap di Taman Bukit Mewah, di sini, mengakui pernah beratur seawal jam 5 pagi bersama pengumpul lain dari pelbagai lokasi demi mendapatkan koleksi keluaran terbaharu demi untuk melengkapkan edisi setiap bulan. ""Zaman sebelum Covid-19 dulu memang ramai yang datang seawal 5 hingga 6 pagi tetapi sekarang meskipun tidak semeriah dulu masih ada pengumpul yang memburu koleksi sampul surat surat hari pertama. ""Kalau ada keluaran Diraja atau bunga, saya akan beli lebih untuk disimpan seperti koleksi Seri Paduka Baginda Yang Di-Pertuan Agong pada tahun 2017. Selain itu saya juga ada beberapa koleksi sama dari Brunei yang dikirim kepada rakan. ""Keluaran Hari Malaysia seperti tahun lalu saya akan beli di setiap negeri untuk mendapatkan cop negeri itu dan kalau ada keluaran membabitkan peristiwa di negeri contohnya saya akan beli di negeri itu untuk mendapatkan cop di pejabat pos negeri itu dengan bantuan kenalan,"" katanya. Menurut ibu kepada tiga anak itu, baginya koleksi berkenaan mempunyai nilai sentimental tersendiri dan menjadi terapi untuknya ketika membelek koleksi itu yang mempunyai warna dan gambar menarik selain kenangan ketika mendapatkannya. ""Saya juga akan buat 'gabungan' dengan menampal kepala setem dan setem atau apa saja yang berkaitan dengan tema mengikut kreativiti sebagai koleksi peribadi. Pada orang lain mungkin sampul surat itu adalah sampul biasa tetapi tidak bagi saya kerana ia mempunyai nilai tersendiri. ""Untuk koleksi sampul lebihan jika ada permintaan saya akan jual dan untuk setem juga saya selalu beri kepada peminat setem terutama kanak-kanak serta sumbangkan di sekolah kerana hobi dan minat terhadap koleksi ini semakin kurang dapat sambutan daripada generasi muda,"" katanya."
'Lucu bila ibu beli banyak sabun samak',https://www.hmetro.com.my/utama/2024/08/1128999/lucu-bila-ibu-beli-banyak-sabun-samak,Zuhainy Zulkiffli,365,"Georgetown: ""Di Pulau Pinang, boleh dilihat hubungan sesama masyarakat berbilang kaum yang sangat rapat dan 'lepak' bersama di kedai kopi atau di kedai makan menjadi senario biasa. ""Tidak hairanlah jika masyarakat di negeri ini, ramai yang 'berkahwin campur' dan boleh hidup dalam suasana harmoni kerana pergaulan baik sesama kaum itu sudah berlangsung sejak sekian lama.""  Begitu kata Sharizan Rosli, 37, mengenai perkahwinannya dengan lelaki Cina, Kelvin Tan Chee Sheng, 37, sejak empat tahun lalu dan dikurniakan cahaya mata, Isaac Rafael Tan, berusia 21 bulan. Malah Sharizan yang bertugas sebagai polis bantuan di sebuah pelabuhan di sini berkata, 'silang budaya' antara keluarga mereka tidak menjadi penghalang walaupun pada mulanya perkenalan dengan Kelvin tidak dipersetujui keluarga mentua.Katanya, perkenalan dengan jejaka itu bermula ketika menyertai konvoi motosikal berkuasa tinggi namun malangnya tidak lama kemudian, mereka mengalami kemalangan dengan berlanggar sesama sendiri. ""Ketika mendapatkan rawatan di hospital, Kelvin beritahu pada keluarga bahawa dia mahu bertanggungjawab sepenuhnya atas kejadian. ""Impak kemalangan itu agak teruk yang mana lebih sebulan saya 'terlantar' dirawat di rumah dan setiap hari Kelvin datang melawat serta bertanya khabar. ""Daripada kejadian itu, dia juga 'jatuh hati' dengan layanan keluarga saya kepadanya walaupun berbeza agama dan kaum sebelum kami disatukan,"" katanya ketika ditemui di rumahnya di Gelugor, di sini. Sementara itu Kelvin berkata, pada mulanya ibu dan bapa tidak bersetuju jika dia memeluk Islam kerana menyangka 'orang Islam tidak boleh datang lihat ibu jika mati' nanti.Namun Kelvin yang juga ahli perniagaan berkata, mereka tidak mengambil tempoh lama untuk terima disebabkan ibu bapanya juga faham mengenai budaya Melayu. ""Selepas berkahwin, saya memutuskan bagi tinggal bersama mentua seperti yang dilakukan dalam masyarakat Cina malah tidak berasa kekok berikutan sudah biasa bergaul dengan rakan Melayu. ""Saya juga ada abang yang berkahwin dengan wanita Thailand, tetapi ibu bapa lebih risau terima menantu Muslim terutama mengenai soal halal dan haram. ""Lucu juga apabila lihat ibu membeli banyak sabun samak, set pinggan mangkuk dan perkakasan dapur yang baharu kerana bimbang mengenai kesucian barangan di rumah, tetapi saya rasa terharu kerana ia menunjukkan kesungguhan mereka menghormati agama lain. ""Di situlah letaknya keunikan kawin campur, banyak lagi jika hendak diceritakan, cuma yang penting ialah saling terima budaya selagi tidak melanggar batas,"" katanya lagi."
Hafiz Suip mohon maaf berhubung kes gaduh,https://www.hmetro.com.my/utama/2024/08/1128973/hafiz-suip-mohon-maaf-berhubung-kes-gaduh,,285,"Kuala Lumpur: Penyanyi Hafiz Suip, 34, sudah memohon maaf selepas tular klip rakaman menunjukkan dia bergaduh dengan seorang individu lain dalam insiden yang berlaku di Kuching, Sarawak.Hafiz atau nama sebenarnya Mohd. Hafiz Mohd. Suip, 34, difahamkan sudah bersemuka dan saling bermaafan antara satu sama lain dengan lelaki terbabit.""Kita kasi tenang (beritahu) sebenarnya kita tiada apa pun (gaduh). Saya pun mengaku salah, saya pun marah ada buat sesuatu 'uncle' tidak suka, jadi saya minta maaf.""Sebagai seorang yang lebih budak (muda) daripada 'uncle' saya minta maaf,"" kata Hafiz dalam video dimuat naik rakannya dikenali sebagai Uthman Daud.Lelaki berkenaan kemudian menghulurkan tangannya untuk bersalaman dan disambut penyanyi Bahagiamu Deritaku itu. Hafiz juga dilihat mencium tangan individu itu.Pada penghujung video berkenaan, kedua-duanya dilihat saling berpelukan.Uthman juga ada berkongsi kronologi kejadian terbabit di Facebook. Katanya ia berlaku dalam perjalanan membeli hamper hadiah untuk ziarah rumah keluarga peminat Hafiz.""Ketika dalam perjalanan, ada sebuah kenderaan yang mencucuk dari belakang, maka provokasi pun berlaku daripada kedua belah pihak.""Kemuncaknya adalah apabila pemandu terbabit mula menghalang laluan dan berhentikan kereta kami, kemudian kedua-duanya tengah marah dan keluar dari kereta.""Tiba-tiba pemandu terbabit sembur muka Hafiz dengan 'pepper spray'. Saya cuba leraikan keadaan, tapi pemandu terbabit masih meluru ke arah Hafiz.""Dalam keadaan saya cuba leraikan keadaan, saya juga disiku dan disembur (serbuk lada) hingga saya sesak nafas, jadi saya sendiri pun melepaskan tumbukan selepas melihat dia terlalu agresif,"" jelasnya.Bagaimanapun, Uthman sudah memadam video itu kerana kes masih dalam siasatan dan juga atas nasihat pihak berkuasa.Sebelum ini, sebuah video yang memperlihatkan kelibat Hafiz ditumbuk seorang lelaki tular dalam aplikasi X.Menerusi video itu, Hafiz menghentak but hadapan sebuah kereta sebelum dia ditumbuk seorang lelaki dipercayai pemilik kereta berkenaan."
Polis tembak mati penjenayah di Rawang,https://www.hmetro.com.my/utama/2024/08/1128924/polis-tembak-mati-penjenayah-di-rawang,Amirul Aiman Hamsuddin,132,"Hulu Selangor: Polis menembak mati seorang lelaki yang mempunyai 16 rekod jenayah dan dadah di Jalan Bandar Bukit Beruntung, Rawang di sini, 9.30 malam tadi.Ketua Polis Selangor, Datuk Hussein Omar Khan berkata, ketika kejadian, sepasukan polis dari Jabatan Siasatan Jenayah Bukit Aman berbalas tembakan dengan suspek berusia 36 tahun.""Dalam kejadian itu, lelaki terbabit dipercayai enggan memberhentikan kenderaan dan melepaskan tembakan ke arah polis,"" katanya dalam satu kenyataan, hari ini.Hussein berkata, suspek kemudian disahkan meninggal dunia di lokasi kejadian.Menurutnya, siasatan kes dijalankan mengikut Seksyen 307 Kanun Keseksaan dan Seksyen 8 Akta Senjata 1960.""Orang ramai yang mempunyai maklumat berhubung kejadian ini diminta tampil ke balai polis berhampiran atau menghubungi Ibu Pejabat Polis Daerah (IPD) Hulu Selangor di talian 03-60641223,"" katanya.Terdahulu, tular di laman sosial, gambar dan video memaparkan kejadian terbabit."
Adik Ahmad Nawab dan pencipta lagu Wawasan 2020 meninggal dunia,https://www.hmetro.com.my/utama/2024/08/1128916/adik-ahmad-nawab-dan-pencipta-lagu-wawasan-2020-meninggal-dunia,,157,"Kuala Lumpur: Bekas anggota orkestra merangkap komposer Radio Televisyen Malaysia (RTM), Akbar Nawab Khan, dilaporkan meninggal dunia petang semalam.Berita pemergian Allahyarham Akbar juga adik kepada tokoh legenda, Tan Sri Ahmad Nawab dikongsikan rakan terdekat di facebook dan disahkan oleh Pengarah Muzik RTM, Datuk Mokhzani Ismail yang menerima khabar duka itu daripada keluarga Allahyarham Akbar.Begitupun, punca kematian pemuzik veteran itu belum dapat dipastikan.Difahamkan, jenazah akan dikebumikan di Tanah Perkuburan Islam Bukit Permata di Taman Sri Gombak, pagi ini.Antara lagu Allahyarham Akbar yang dianggap malar segar dan dekat dalam hati peminat adalah Selamat Hari Raya dendangan Allahyarham Datuk Sharifah Aini termasuk lagu patriotik, Wawasan 2020 nyanyian Roy.Beliau pernah menjadi Ketua Kombo RTM Kawasan Utara pada era 1970-an sebelum meletakkan jawatan dan menjadi komposer residen bersama syarikat rakaman, EMI dan Nawab Productions.Pada 1992, beliau berkhidmat semula dengan Orkestra RTM dan melaporkan diri bersama Mokhzani dan pemain dram, Gary Gideon di bawah Pengarah Muzik, Datuk Ahmad Dassilah."
Cipta sejarah tersendiri,https://www.hmetro.com.my/utama/2024/08/1128912/cipta-sejarah-tersendiri,Fairul Asmaini Mohd Pilus,687,"Dalam sejarah pendakian rakyat negara membawa nama Malaysia ke gunung tertinggi dunia, Ekspedisi Merdeka De'Everest pada 2007 adalah satu-satunya misi yang mencipta rekod tersendiri hingga ke hari ini.Ekspedisi bersejarah yang dianjurkan Persatuan Kembara Negara (PKN) itu menyaksikan enam pendaki iaitu Idris Said (Allahyarham), Ahmad Reduan Rozali, Ahmad Fakhri Abu Samah, Marina Ahmad, Mohd Rafi Kori dan Muhammad Fauzan Hasan (Allahyarham) berjaya ke puncak tertinggi dunia itu (8,848 meter) menerusi laluan Nepal.Misi terbabit merekodkan sejarah kumpulan pendaki dari Malaysia paling ramai berjaya menakluk puncak  itu  sehingga ke hari ini.Lebih manis, menerusi misi itu juga, Marina menjadi wanita pertama dari Malaysia yang berjaya tiba ke puncak tertinggi berkenaan.Namun, di sebalik kejayaan itu, ramai tidak mengetahui  ada figura penting yang memastikan Jalur Gemilang dapat berkibar di puncak Everest.Ianya adalah tidak lain tidak bukan, Tan Sri Mohd Khalid Mohd Yunus.Beliau bukanlah nama asing untuk diperkenalkan dalam aktiviti pendakian negara dan bekas Timbalan Menteri Penerangan itu juga adalah Penasihat PKN, pertubuhan yang aktif  mengadakan pelbagai aktiviti kembara di dalam mahupun luar negara.Mengimbau kembali kejayaan ekspedisi itu, Mohd Khalid berkata, misi membawa nama Malaysia ke puncak dunia itu diadakan bersempena sambutan ulangtahun kemerdekaan negara yang ke-50. Kata Mohd Khalid, tujuh pendaki terpilih termasuk dirinya perlu menjalani latihan intensif di dalam dan  luar negara yang memakan masa hampir tiga tahun sebagai persiapan rapi menakluk puncak Everest.Katanya, tidak kira bulan puasa atau tidak, latihan tetap berjalan seperti biasa, tujuh hari seminggu. ""Selain itu, kesibukan kerja atau komitmen lain juga perlu diketepikan demi memastikan misi ekspedisi  berkenaan dapat dicapai.  ""Alhamdulillah, biarpun diuji dengan banyak halangan namun berkat doa seluruh rakyat Malaysia, tanggal 21 Mei 2007, enam pendaki kita berjaya menakluk puncak Everest,"" katanya. Menurut anak jati Kampung Lonek,  Batu Kikir, Negeri Sembilan itu lagi, semasa ekspedisi berlangsung, beliau sendiri terpaksa turun ketika tiba di Kem 3 akibat serangan simptom akut ketinggian gunung Acute Mountain Sickness (AMS) namun sebagai ketua pasukan, semua pendaki dipastikan dapat meneruskan pendakian seperti yang dirancang dengan izin Allah SWT.Kata Mohd Khalid, beliau tidak pernah berasa ralat atau menyesal dengan keputusan kembali turun ke kem induk meskipun pendakian ke puncak hanya berbaki 1,000 meter saja.Katanya, ketika itu beliau teringat kata-kata bekas Perdana Menteri, Almarhum Tun Hussein Onn bahawa ""Saya tidak penting, orang yang saya pimpin itu adalah lebih penting"".  ""Saya tidak boleh mementingkan diri sendiri kerana jika meneruskan pendakian, ia mungkin akan menjejaskan keseluruhan misi dan pendaki lain termasuk harapan rakyat Malaysia.""Apabila tiba di bawah dan mendapat berita semua enam pendaki berjaya menakluk puncak, air mata saya mengalir laju...terlalu gembira kerana pengorbanan kami selama ini terbalas.""Kami menggalas nama negara dan peluang mengibarkan Jalur Gemilang di puncak tertinggi dunia itu memang sukar dijelaskan dengan kata-kata,"" katanya yang turut berpesan kepada pendaki, Allahyarham Idris Said supaya mengalunkan azan sebaik sahaja sampai ke puncak. Kini, meskipun usia sudah mencecah 81 tahun namun bapa empat anak perempuan yang kini sudah memiliki tiga cucu itu masih aktif mendaki banyak gunung di dalam negara.Antara destinasi kegemaran beliau adalah Gunung Angsi dan Gunung Datuk di Negeri Sembilan.Mohd Khalid berkata, ramai yang bertanya mengapa sanggup melakukan kerja gila (mendaki gunung) pada usia sebegitu sedangkan beliau boleh bersenang-lenang menikmati kehidupan pencen dengan aman.Katanya, aktiviti mendaki sebenarnya banyak mengajarnya memgenai panduan hidup untuk  dipraktikkan dalam kehidupan seharian. ""Mendaki mengajar seseorang itu erti kesabaran, disiplin, kesungguhan dan azam, semua aspek yang boleh kita guna pakai dalam kehidupan.""Selain itu, dalam al-Quran juga ada menyebut supaya mengembaralah di muka bumi ini untuk menyaksikan keagungan serta kebesaran ciptaanNya sama ada di langit mahupun di bumi dan gunung-ganang juga antara bukti kebesaran ciptaanNya.""Apapun, semua perlu berbalik kepada niat sebenar kita. Apabila niat kita betul untuk kebaikan, insha-Allah semuanya akan dipermudahkan,"" katanya yang juga antara watak penting dalam kejayaan dua pendaki negara, Muhamad Muqharabbin Mokhtarrudin dan Ahmad Reduan Rozali  pada misi Ekspedisi Demi Negara Ke Everest 2004. Sementara itu, Mohd Khalid bukan sahaja menjadi ikon dalam aktiviti kembara dan pendakian pergunungan malah banyak berjasa dalam kepimpinan sukan di negara ini.Jasa dan sumbangan Mohd Khalid  juga melayakkan beliau dipilih sebagai penerima Anugerah Kepimpinan Sukan 2023 sempena Anugerah Sukan Negara 2023, baru-baru ini."
'Bungo lado identiti kito',https://www.hmetro.com.my/utama/2024/08/1128899/bungo-lado-identiti-kito,Suliati Asri,395,"Kuala Lumpur: Bunga lada ataupun dalam dialek Negeri Sembilan disebut bungo lado cukup popular dalam kalangan negeri beradat itu. Dengan nama sainstifiknya capsicum frutescens bunga lada melambangkan keunikan di Negeri Sembilan. Ia juga membina satu identiti, sekali gus menjadikan negeri itu mempunyai imej unik dan tersendiri. Dipilih sebagai bunga rasmi Negeri Sembilan pada 9 November 2020 semasa Mesyuarat Majlis Kerajaan Negeri Sembilan, bunga lada ini turut menjadi antara daripada sembilan identiti negeri beradat itu. Dengan adanya bunga rasmi negeri, ia akan menjadikan masyarakat umumnya di Malaysia mengetahui keunikan rakyat Negeri Sembilan dengan melihat bunga lada api yang menjadi simbolik dan lambang sesebuah negeri. Ciri bunga lada lambang Negeri SembilanUmum sedia maklum, lada api adalah bahan utama yang wajib diletakkan dalam setiap masakan masyarakat Melayu di negeri yang terkenal dengan jolokan sebagai Negeri Beradat Perpatih. Namun, di sebalik 'kepedasan' lada api itu, bunga yang mekar sebelum ia menjadi buah lada punya tarikan tersendiri. Antara ciri-ciri bunga lada adalah berwarna putih, mempunyai kelopak daun, memiliki lima kelopak bunga dan lima stamen (benang sari) selain turut mengandungi stigma. Menariknya, semua ciri ini melambangkan maksud  tersendiri. Bunganya yang berwarna putih melambangkan kesucian dan keharmonian rakyat di Negeri Sembilan. Lada api menjadi ramuan asas kebanyakan masakan Negeri Sembilan antaranya Gulai Kuning Negeri Sembilan. Daun bunga lada ini melambangkan rakyat Negeri Sembilan manakala lima kelopak bunga melambangkan lima Rukun Islam dan Rukun Negara.Stamen pula melambangkan Undang Yang Empat iaitu Undang Sungai Ujong, Undang Jelebu, Undang Johol, Undang Rembau dan Tunku Besar Tampin. Akhir sekali stigma bunga melambangkan Yang di-Pertuan Besar. Memperkasa bunga lada menerusi kraf tanganBunga lada api ini juga tidak hanya menggambarkan imej dan jati diri masyarakat Negeri Sembilan, tetapi juga imej dan identiti korporat kepada kerajaan negeri ini.Bersesuaian dengan hasrat kerajaan negeri yang mahu mempopular bunga lada sebagai bunga rasmi dan mengetengahkan identiti Negeri Sembilan, bunga ini kini dijadikan rekaan atau motif  rekaan songket dan batik. Untuk rekaan songket, bunga lada biasanya ditenun bercorak corak bunga tabur dengan kepala kain serta kaki kain. Corak ini sesuai digunakan untuk hari perayaan, majlis keraian atau kegunaan majlis adat istiadat. Manakala untuk rekaan batik, bunga lada ini boleh menggunakan teknik canting, blok atau silk screen. Kesan corak bunga lada ini dapat dilihat mengikut kesesuaian jenis fabrik. Batik corak bunga lada ini suai digunakan untuk hari perayaan, majlis keraian atau kegunaan majlis adat istiadat."
'Bukan mudah lupakan semua',https://www.hmetro.com.my/utama/2024/08/1128860/bukan-mudah-lupakan-semua,Syafil Syazwan Jefri,466,"MERDEKA membawa pelbagai definisi berbeza buat setiap individu. Proses dan pengalaman hidup berbeza membawa makna tersendiri.Bagi pelakon dan penyanyi, Bella Astillah, 30, merdeka adalah takdir yang membawa dirinya ke fasa penghujung terbaik seperti yang sudah ditetapkan oleh Yang Maha Esa.Berkesempatan menemu bual wanita kelahiran Sandakan, Sabah ini, Bella berkongsi mengenai makna merdeka dan aktiviti sempena bulan kemerdekaan dan Hari Malaysia yang akan menjadi satu lagi pencapaian berharga buatnya.""Alhamdulillah. Saya rasa ini takdir yang terbaik dan penghujungnya. Saya dah cuba yang terbaik,"" katanya.Bella yang juga bekas isteri penyanyi dan pelakon Singapura, Aliff Aziz berkata, proses memerdekakan diri selepas menjalani rumah tangga selama 12 tahun bukan sesuatu yang mudah.""Selama 12 tahun bukan mudah untuk lupakan semuanya. Tapi, saya percaya selagi ayah dan mama ada di sisi, saya tahu saya boleh bangkit semula. Itu kekuatan saya dengan kedua-dua anak saya. Itu yang membantu saya, membuatkan saya boleh senyum, boleh bekerja dengan baik. Alhamdulillah,"" katanya.Bersempena bulan kemerdekaan dan Hari Malaysia tahun ini, Bella bakal mengungkit sejarah peribadi apabila menjadi penyanyi solo wanita yang beraksi di Konsert Jiwa Malaysia 2024 yang berlangsung pada 7 September ini di Stadium Hoki Nasional, Bukit Jalil, Kuala Lumpur.""Ketika saya terima tawaran ini, saya tak tahu pun ia konsert berskala besar begini. Saya fikir, persembahan biasa. Memang gementar, tapi saya anggap ini rezeki anak-anak juga.""Saya tanya Universal Music Malaysia sama ada betul atau tidak hanya saya penyanyi solo memandangkan artis lain semua berkumpulan.""Pihak pengurusan maklumkan, memang betul. Tapi, jangan risau sebab kena menyanyi dua lagu saja,"" katanya.Bakal membuat persembahan di hadapan 15,000 penonton, Bella akan memberikan persembahan terbaik berkat usahanya melakukan inisiatif sendiri dengan menyertai kelas vokal.""Ini kali pertama saya akan buat persembahan berskala besar di hadapan 15,000 penonton. Ini satu pengalaman saya dalam industri seni dan tak sabar nak buat yang terbaik.""Saya ada menyertai kelas vokal dan bukan untuk konsert ini saja,"" katanya.Ditanya mengenai lagu patriotik yang sentiasa terpahat di hatinya sebagai rakyat Malaysia, Bella berkata, dia jatuh hati dengan lagu Standing in the Eyes of the World.""Slot saya mungkin 10 hingga 15 minit. Saya sangat sukakan lagu patriotik yang dipopularkan oleh Ella iaitu Standing in the Eyes of the World. Memang ada masa untuk saya berlatih,"" katanya.Pernah dikecam selepas tampil memberikan persembahan kurang memuaskan di satu acara, Bella menjadikan pengalaman itu sebagai pembakar semangat untuk dia terus melakukan yang terbaik.""Saya jadikan pengalaman dan ada beberapa faktor. Saya cuba lagi yang terbaik dan jadikan kekurangan sebelum ini sebagai pengalaman.""Saya terima dengan hati terbuka apabila dikritik. Mereka nak saya jadi lebih baik. Saya lihat di mana kesilapan saya, saya akan rujuk cikgu dan berlatih lebih banyak.""Jadi, saya lebih bersenam untuk pastikan stamina saya dalam keadaan baik,"" katanya.Selain Bella, Konsert Jiwa Malaysia 2024 juga bakal menampilkan Bunkface, Spider, Hujan, Ruffedge, Insomniacks dan Dolla."
'Bukan mudah lupakan semua',https://www.hmetro.com.my/utama/2024/08/1128860/bukan-mudah-lupakan-semua,Syafil Syazwan Jefri,466,"MERDEKA membawa pelbagai definisi berbeza buat setiap individu. Proses dan pengalaman hidup berbeza membawa makna tersendiri.Bagi pelakon dan penyanyi, Bella Astillah, 30, merdeka adalah takdir yang membawa dirinya ke fasa penghujung terbaik seperti yang sudah ditetapkan oleh Yang Maha Esa.Berkesempatan menemu bual wanita kelahiran Sandakan, Sabah ini, Bella berkongsi mengenai makna merdeka dan aktiviti sempena bulan kemerdekaan dan Hari Malaysia yang akan menjadi satu lagi pencapaian berharga buatnya.""Alhamdulillah. Saya rasa ini takdir yang terbaik dan penghujungnya. Saya dah cuba yang terbaik,"" katanya.Bella yang juga bekas isteri penyanyi dan pelakon Singapura, Aliff Aziz berkata, proses memerdekakan diri selepas menjalani rumah tangga selama 12 tahun bukan sesuatu yang mudah.""Selama 12 tahun bukan mudah untuk lupakan semuanya. Tapi, saya percaya selagi ayah dan mama ada di sisi, saya tahu saya boleh bangkit semula. Itu kekuatan saya dengan kedua-dua anak saya. Itu yang membantu saya, membuatkan saya boleh senyum, boleh bekerja dengan baik. Alhamdulillah,"" katanya.Bersempena bulan kemerdekaan dan Hari Malaysia tahun ini, Bella bakal mengungkit sejarah peribadi apabila menjadi penyanyi solo wanita yang beraksi di Konsert Jiwa Malaysia 2024 yang berlangsung pada 7 September ini di Stadium Hoki Nasional, Bukit Jalil, Kuala Lumpur.""Ketika saya terima tawaran ini, saya tak tahu pun ia konsert berskala besar begini. Saya fikir, persembahan biasa. Memang gementar, tapi saya anggap ini rezeki anak-anak juga.""Saya tanya Universal Music Malaysia sama ada betul atau tidak hanya saya penyanyi solo memandangkan artis lain semua berkumpulan.""Pihak pengurusan maklumkan, memang betul. Tapi, jangan risau sebab kena menyanyi dua lagu saja,"" katanya.Bakal membuat persembahan di hadapan 15,000 penonton, Bella akan memberikan persembahan terbaik berkat usahanya melakukan inisiatif sendiri dengan menyertai kelas vokal.""Ini kali pertama saya akan buat persembahan berskala besar di hadapan 15,000 penonton. Ini satu pengalaman saya dalam industri seni dan tak sabar nak buat yang terbaik.""Saya ada menyertai kelas vokal dan bukan untuk konsert ini saja,"" katanya.Ditanya mengenai lagu patriotik yang sentiasa terpahat di hatinya sebagai rakyat Malaysia, Bella berkata, dia jatuh hati dengan lagu Standing in the Eyes of the World.""Slot saya mungkin 10 hingga 15 minit. Saya sangat sukakan lagu patriotik yang dipopularkan oleh Ella iaitu Standing in the Eyes of the World. Memang ada masa untuk saya berlatih,"" katanya.Pernah dikecam selepas tampil memberikan persembahan kurang memuaskan di satu acara, Bella menjadikan pengalaman itu sebagai pembakar semangat untuk dia terus melakukan yang terbaik.""Saya jadikan pengalaman dan ada beberapa faktor. Saya cuba lagi yang terbaik dan jadikan kekurangan sebelum ini sebagai pengalaman.""Saya terima dengan hati terbuka apabila dikritik. Mereka nak saya jadi lebih baik. Saya lihat di mana kesilapan saya, saya akan rujuk cikgu dan berlatih lebih banyak.""Jadi, saya lebih bersenam untuk pastikan stamina saya dalam keadaan baik,"" katanya.Selain Bella, Konsert Jiwa Malaysia 2024 juga bakal menampilkan Bunkface, Spider, Hujan, Ruffedge, Insomniacks dan Dolla."
"Polis tumpaskan kegiatan seks bertukar pasangan, tahan 36 individu",https://www.hmetro.com.my/utama/2024/08/1128729/polis-tumpaskan-kegiatan-seks-bertukar-pasangan-tahan-36-individu,Nor Azizah Mokhtar,658,"Kuala Lumpur: Penjawat awam dan pelajar institusi pengajian tinggi antara 36 yang dtahan kerana disyaki terbabit aktiviti persundalan seks bebas dengan bertukar pasangan atau 'swinger' yang dipromosi secara dalam talian.Kesemua mereka ditahan dalam dua serbuan berasingan di ibu negara dan Puchong, Selangor pada Ahad dan Selasa lalu oleh Polis Diraja Malaysia bersama Jabatan Agama Islam Wilayah Persekutuan (JAWI).Timbalan Pengarah Jabatan Siasatan Jenayah (Risikan/Operasi) Bukit Aman, Deputi Komisioner Fadil Marsus, berkata serbuan dijalankan susulan risikan yang dijalankan sejak Jun lalu dengan kerjasama Suruhanjaya Komunikasi dan Multimedia Malaysia (MCMC).Katanya, dua daripada 36 individu yang ditahan itu, dua daripadanya adalah pemilik sebuah laman sesawang yang dikesan mempromosi kegiatan persundalan secara dalam talian dan mampu meraih 147,000 pelanggan atau 'subscriber'.""Melalui risikan yang dijalankan, kita dapati laman sesawang itu adalah platform mencari kenalan, berkongsi kandungan lucah, menyediakan perkhidmatan seks dan lain lain dengan pakej berbayar.""Kita kemudian mengesan satu kumpulan yang menganjurkan aktiviti ini (seks bebas bertukar pasangan) dan telah mempromosikan aktiviti persundalan itu dan membentuk komuniti seks bebas bagi tujuan keseronokan dan meraih keuntungan,"" katanya dalam sidang media di Bukit Aman di sini, hari ini.Hasil risikan itu, katanya dua operasi serbuan dijalankan dengan serbuan pertama dijalankan kira-kira jam 8.30 malam Ahad lalu, bersama pihak JAWI di sebuah kondominium di Mont Kiara, Sentul di sini.""Kita telah menahan sekumpulan individu yang dinamakan sebagai 'Pet GB (Pet Gang Bang) dan dalam serbuan itu, seramai 34 orang ditangkap membabitkan warganegara tempatan dan asing.""Mereka terdiri daripada 18 wanita dan 11 lelaki tempatan, serta lima warga asing terdiri daripada masing-masing satu lelaki warga Perancis, China, Nigeria, Republik Czech dan seorang wanita warga Filipina. Semua yang ditahan berusia antara 19 hingga 41 tahun,""katanya.Tambah beliau, semakan mendapati antara warga tempatan yang ditahan ini ada yang terdiri daripada pelajar pusat pengajian tinggi, penjawat awam serta pekerja syarikat swasta.""Semakan turut mendapati dua daripadanya mempunyai rekod jenayah atas kesalahan mencuri, mencederakan orang tanpa senjata dan ugutan jenayah,"" katanya.Dalam operasi kedua pada jam 2.15 petang Selasa lalu, katanya polis menyerbu sebuah kondominium di Puchong, Selangor dan menahan dua lelaki, masing-masing seorang warga Singapura dan warga tempatan yang dipercayai berperanan sebagai pemilik laman sesawang, penganjur aktiviti persundalan dan juga pemilik akaun bank keldai yang menerima bayaran daripada pelanggan.""Kita turut membuat rampasan antaranya sejumlah wang tunai, peralatan komputer, telefon bimbit serta peralatan seks.""Modus operandi kumpulan ini ialah dengan berselindung di sebalik laman sesawang itu yang menawarkan khidmat mencari kenalan dan mencari keuntungan.""Kita dapati setakat ini, pelanggan mereka melalui akaun keldai yang diwujudkan ini telah mengumpul 147,000 ahli (pelanggan), dan kebanyakannya adalah rakyat Malaysia. Ini yang cukup membimbangkan kita,"" katanya.Fadil berkata pembayaran untuk langganan akaun dibuat melalui kaedah pembayaran dalam talian ke satu akaun bank milik satu lelaki tempatan dipercayai akaun keldai. ""Untuk menjadi ahli, subscriber perlu membayar RM388, dan untuk membentuk komuniti melakukan aktiviti seks bebas dikenakan yuran penyertaan RM400 seorang.""Bayaran sebanyak RM350 pula akan dikenakan kepada ahli yang mahu menyertai aktiviti bersama pasangan, dan mereka bersama-sama bole menyertai aktiviti 'swing' (bertukar pasangan seks),"" katanya.Bagaimanapun, katanya setiap peserta yang mahu menyertai aktiviti itu, penganjur akan 'menapis' peserta melalui satu temuduga melalui panggilan video.Dalam pada itu, katanya siasatan mendapati penganjur akan kerap menukar lokasi aktiviti bagi mengelak dikesan pihak berkuasa, penduduk setempat dan pihak pengurusan kondominium.""Aktiviti akan dimaklumkan sehari sebelum tarikh ditetapkan dan penganjur akan menyediakan tentatif kepada peserta seperti sesi suai kenal seterusnya menjalankan aktiviti seks secara berkumpulan dalam tiga bilik berasingan,"" katanya.Menurut Fadil, kesemua tangkapan ditahan reman dengan pertuduhan dicadangkan mengikut Seksyen 372(1)(e) Kanun Keseksaan iaitu mempromosi, mengiklankan, menerbitkan dan menawarkan khidmat persundalan serta Seksyen 424 Kanun Keseksaan iaitu memberi orang lain menggunakan akaun bank.Selain itu, Seksyen 377D Kanun Keseksaan (melanggar kesopanan dan perbuatan kelucahan melampau), Seksyen 377A Kanun Keseksaan (melakukan persetubuhan yang bertentangan dengan aturan tabie) dan Seksyen 292 Kanun Keseksaan (memiliki bahan lucah).Fadil berkata pada masa ini siasatan lanjut sedang dijalankan kerana pihaknya percaya kegiatan ini mempunyai banyak cabang yang masih aktif melalui pelbagai platform media sosial serta laman sesawang."
"'Kamu pendakwah, perbuatan itu tidak diterima akal' - Hakim",https://www.hmetro.com.my/utama/2024/08/1128664/kamu-pendakwah-perbuatan-itu-tidak-diterima-akal-hakim,Suraya Roslan,517,"Shah Alam: Tindakan pendakwah selebriti, Da'i Syed merogol mangsa disifatkan suatu yang tidak dapat diterima akal secara munasabah kerana mempergunakan mangsa yang lemah. Hakim Mahkamah Sesyen, Norazlin Othman berkata demikian sebelum menjatuhkan hukuman penjara 10 tahun dan tiga sebatan ke atas Syed atau nama sebenarnya Syed Shah Iqmal Syed Mohd Shaiful, 29, atas tuduhan merogol seorang wanita berusia 23 tahun, lima tahun lalu.Norazlin dalam penghakimannya berkata, tertuduh dalam masyarakat sebagai seorang pendakwah selebriti yang memberi impak besar kepada orang awam terutama masyarakat Islam di negara ini, anak-anak muda dan penuntut universiti.""Mahkamah mengambil kira peranan yang sering dimainkan oleh tertuduh dalam memberikan ceramah agama dan motivasi. ""Mahkamah juga mempertimbangkan kesan trauma kepada mangsa kerana membabitkan wanita dan kehormatan. ""Pastinya mangsa mengalami trauma kerana perlu kumpulkan kekuatan untuk tampil membuat laporan dan melalui setiap proses perundangan yang panjang dan bukan mudah, kejadian ini akan terus berada dalam ingatan mangsa hingga akhir hayat,"" katanya. Norazlin berkata, mahkamah mendapati tertuduh gagal menimbulkan keraguan munasabah di akhir kes pembelaan itu.""Pembelaan tertuduh bersifat penafian dan tidak cukup mematahkan kes pendakwaan bahawa kejadian rogol sememangnya berlaku. ""Pihak pendakwaan membuktikan bahawa tertuduh adalah orang yang mula-mula mengajak mangsa keluar dan membawa pergi ke rumahnya.""Selain itu, mangsa yang lemah dan lurus bendul dibuktikan tidak boleh membuat keputusan serta melawan tertuduh ketika kejadian,"" katanya. Menurutnya, mahkamah turut mengambil kira faktor peranan tertuduh sebagai penceramah dan pakar motivasi yang memberi impak besar kepada masyarakat terutama golongan muda.""Kes ini membabitkan mangsa yang juga masih muda dan kesan trauma itu akan terus berada dalam ingatannya sehingga akhir hayat.""Justeru, hukuman penjara 10 tahun dan tiga sebatan bukan saja pengajaran kepada tertuduh malah bagi orang awam lain secara keseluruhannya,"" katanya. Terdahulu, Timbalan Pendakwa Raya, Raja Zaizul Faridah Raja Zaharudin memohon hukuman berat dengan mengambil kira faktor kepentingan awam dan kekerapan kes rogol yang semakin berleluasa.""Kredibiliti tertuduh yang mempunyai latar belakang agama dipandang tinggi namun dia menggunakan kedudukan itu untuk mengambil kesempatan ke atas mangsa.""Saya memohon hukuman penjara tertuduh sekurang-kurangnya selama 12 tahun,"" katanya.Bagaimanapun, peguam Syed Amirul Syed Edros yang mewakili tertuduh memohon pelaksanaan penangguhan hukuman kerana anak guamnya itu sudah berkahwin dan baru saja menimang cahaya mata baru berusia 16 hari. ""Ini kesalahan pertama tertuduh, justeru saya memohon penangguhan hukuman dan akan memfailkan rayuan. Jika tertuduh berada dalam penjara, ia menimbulkan kesan signifikan,"" katanya.Norazlin bagaimanapun menolak permohonan penangguhan itu kerana tiada keadaan khas untuk mempertimbangkan perkara berkenaan dan hukuman penjara berkuat kuasa mulai hari ini.Berdasarkan pertuduhan, Syed Shah Iqmal didakwa merogol wanita berusia 23 tahun (ketika itu) di dalam bilik sebuah kondominium di I-City, Seksyen 7 di sini, kira-kira jam 1.35 pagi, 11 September 2019.Dia didakwa mengikut Seksyen 376 (1) Kanun Keseksaan yang memperuntukkan hukuman penjara maksimum 20 tahun serta sebatan, jika sabit kesalahan.Pada 10 April tahun lalu, Mahkamah Sesyen di sini, melepas dan membebaskan daripada pertuduhan itu selepas pihak pendakwaan gagal membuktikan kes prima facie terhadapnya di akhir kes pendakwaan.Namun, Mahkamah Tinggi di sini, pada 7 Mac lalu memerintahkan dia membela diri selepas membenarkan rayuan pihak pendakwaan.Seramai 18 saksi pendakwaan dipanggil memberi keterangan pada perbicaraan yang dijalankan bermula April 2022 dan Syed Shah Iqmal sebagai satu-satunya saksi pembelaan."
"'Dulu asnaf, sekarang aku pembayar zakat'",https://www.hmetro.com.my/utama/2024/08/1128597/dulu-asnaf-sekarang-aku-pembayar-zakat,Amir Abd Hamid,792,"Zakat antara instrumen keadilan sosial dalam Islam yang membolehkan pembahagian kekayaan lebih saksama dalam kalangan masyarakat.Ikuti temubual Harian Metro bersama individu yang dahulunya asnaf layak menerima zakat dan kini beralih kepada menjadi pembayar zakat.Port Dickson: Iltizam mengotakan janji semasa lafaz bai'ah ketika menerima zakat biasiswa menjadi azimat kepada Tan Sri Dr Noor Hisham Abdullah untuk kekal setia berkhidmat dalam sektor awam sehingga persaraannya sebagai Ketua Pengarah Kesihatan, April tahun lalu.Beliau lega dan bersyukur dapat mengharungi cabaran selepas 35 tahun berbakti dalam sektor kesihatan awam negara walaupun sepanjang tempoh perkhidmatan itu mengakui banyak menerima tawaran 'lumayan' daripada sektor swasta.Pakar bedah endokrin itu berkata, dalam bai'ah yang dilafazkannya kepada pegawai zakat yang dipertanggungjawabkan pada masa itu, beliau berjanji sebagai doktor untuk berkhidmat kepada negara, bangsa dan agama di sektor awam sehingga bersara.""Pada masa itu, saya belajar dalam bidang perubatan di Universiti Kebangsaan Malaysia (UKM).""Ketika terima zakat itu, Tuan Haji Idris masa itu dia pegawai yang dipertanggungjawabkan meminta saya buat lafaz bai'ah, 'Ini duit orang Islam, jadi apabila dah jadi doktor kelak, kena berkhidmat dengan kerajaan sehingga pencen'.""Jadi, saya berkhidmatlah sampai pencen walaupun banyak tawaran untuk saya daripada hospital swasta dan sebagainya tetapi saya kekal pegang kepada janji.""Janji berkhidmat kepada negara, bangsa dan agama di sektor awam sehingga saya pencen. Selepas pencen, barulah saya mula berkhidmat di sektor swasta dan juga sektor korporat untuk terus membangunkan sistem kesihatan negara,"" katanya ketika ditemui di pejabatnya di Hospital UCSI, Bandar Springhill, di sini, baru-baru ini. Beliau yang kini menggalas jawatan sebagai Pengerusi Kumpulan Kesihatan UCSI dan Profesor Adjung di Universiti UCSI berkata, jumlah zakat biasiswa diterimanya pada masa itu kira-kira RM4,800 untuk setahun dan sepanjang lima tahun belajar memperoleh sekitar RM25,000.""Walaupun duit itu tidak banyak, tetapi bai'ah itu saya pegang sampai pencen. Tak ada pun kontrak ke atau pun ambil tindakan mahkamah semua, Lillahi Ta'ala dengan Allah SWT kita dah janji. Saya salam dan lafazkan itu sahaja, tak ada pun sebarang dokumen bertulis.""Ketika itu perbelanjaan saya sepanjang untuk menjalani kursus perubatan di UKM adalah antara RM3,000 hingga RM4,000. Jadi, saya dapat RM4,800 cukup kos sara hidup dan sebagainya,"" katanya yang memulakan kerjaya sebagai doktor di Hospital Kuala Lumpur (HKL) pada 1 Ogos 1988. Dilahirkan 21 April 1963 di Sepang, Selangor dengan nama asalnya Yew Ming Seong dalam sebuah keluarga miskin berbangsa Cina sebelum dijaga keluarga angkat, Noor Hisham berkata, beliau menerima zakat pada masa itu dalam tiga kategori golongan layak menerima zakat iaitu fisabilillah, mualaf dan fakir miskin.""Fisabillah sebab saya pada masa itu sedang belajar, mualaf dia (pihak zakat) melihat saya anak angkat, fakir miskin saya ketika itu miskin.""Dahulu saya memikirkan kenapa hidup lain daripada orang lain. Orang lain ada ibu bapa, kehidupan stabil. Apa pun, kehidupan sederhana, saya tinggal di Perumahan Rakyat Termiskin (PPRT) dengan ibu dan kakak saya.""Masa itu miskin tetapi walaupun kita miskin tetapi cukuplah makan semua. Tetapi apa yang saya nak tekankan adalah pelaburan dari segi pelajaran. Ibu saya pastikan saya belajar agama dan juga dapat pendidikan yang sebaik mungkin,"" katanya yang juga lepasan Kolej Islam Klang itu.Menurutnya, kemiskinan mengajarnya erti berdikari termasuk dirinya yang diberikan peluang kreatif menjana pendapatan sejak sekolah rendah.Katanya, walaupun miskin, kena ada idea yang kreatif dan beliau semasa kecil membuat pelbagai kerja seperti menjual jagung dan nasi lemak.""Saya pergi sekolah bawa nasi lemak 30 bungkus, satu nasi lemak harga 30 sen. Yang buat nasi lemak itu jiran saya. Jika jual nasi lemak 30 bungkus, saya dapat dua tiga bungkus percuma.""Banyak inovasi yang kita boleh ketengahkan, tak adalah kata susah sangat. Banyak inisiatif sendiri untuk dapatkan wang seperti jual botol, jual jagung di pasar malam dan sebagainya. Kita bergaul, jual pula buah-buahan.""Ini mungkin adalah satu cara saya dilatih berdikari sejak kecil. Bagus pengalaman sebegini, ikhtiar hidup, jadi itu membantu. Bukan kata tak ada makanan pun, ada tetapi ini membantu dari segi pelajaran dan sebagainya.""Paling penting kita kena tumpukan perhatian kita kepada pelajaran dan agama, itu juga ditekankan ibu saya,"" katanya.Beliau merakamkan penghargaan kepada Majlis Agama Islam Wilayah Persekutuan (MAIWP) kerana membantu golongan asnaf sepertinya terutama memberikan biasiswa zakat kepadanya dalam memudahkannya menghabiskan pengajian dalam jurusan perubatan.""Bayar zakat adalah satu cara atau kaedah yang suci untuk mensucikan harta kita. Ia juga satu pelaburan yang baik yang mana boleh diguna pakai kepada asnaf dan membangunkan asnaf daripada miskin hingga dapat mencapai cita-cita mereka.""Jadi, saya syorkan dan seru kepada mereka yang berkemampuan untuk terus membayar zakat kerana ia akan membawa berkat berpanjangan.""Saya adalah contoh penerima zakat yang kini sentiasa ingat untuk melaksanakan tanggungjawab sebagai pembayar zakat,"" katanya yang diiktiraf pelbagai pihak di dalam negara dan antarabangsa.Hasil perkahwinannya pada Januari 1990 dengan Puan Sri Nik Suwaida Nik Mohammad Mohyideen, beliau dikurniakan enam anak dan kini sudah mempunyai tiga cucu."
"Da'i Syed dipenjara 10 tahun, tiga sebatan kerana merogol, isteri sedang berpantang menangis",https://www.hmetro.com.my/utama/2024/08/1128585/dai-syed-dipenjara-10-tahun-tiga-sebatan-kerana-merogol-isteri-sedang,Suraya Roslan,252,"Shah Alam: Pendakwah selebriti, Da'i Syed dijatuhi hukuman penjara 10 tahun dan tiga sebatan oleh Mahkamah Sesyen di sini, hari ini, kerana merogol seorang wanita di sebuah kondominium, lima tahun lalu. Hakim Norazlin Othman memutuskan demikian selepas mendapati pendakwaan berjaya membuktikan kes prima facie di akhir kes pembelaan.Hukuman penjara itu berkuat kuasa hari ini.Sebaik mendengar keputusan itu, bapa anak satu itu dilihat menangis teresak-esak dalam kandang tertuduh.Turut menemaninya adalah isteri, Hana Ismail, 38, yang baru melahirkan anak 16 hari lalu kemudian memeluk wanita itu.    Ringkasan BeritaDa'i Syed dipenjara 10 tahun dan tiga sebatan kerana merogol wanita lima tahun lalu.Hukuman dikeluarkan selepas pendakwaan membuktikan kes prima facie, walaupun dia sebelum ini dibebaskan pada April 2023.Da'i Syed atau nama sebenarnya Syed Shah Iqmal Syed Mohd Shaiful dilihat menangis dalam kandang tertuduh, ditemani isteri yang baru melahirkan anak 16 hari lalu.Pada 10 April 2023, Hakim Rihaida Rafie melepas dan membebaskan pendakwah itu atau nama sebenarnya Syed Shah Iqmal Syed Mohd Shaiful, 29, daripada tuduhan itu tanpa memanggilnya membela diri. Pada 10 Disember 2020, Syed Shah Iqmal mengaku tidak bersalah atas pertuduhan merogol mangsa yang ketika kejadian berusia 23 tahun dalam bilik di sebuah kondominium di I-City, Seksyen 7 di sini, jam 1.35 malam pada 11 September 2019.Dia didakwa mengikut Seksyen 376 (1) Kanun Keseksaan yang memperuntukkan hukuman penjara maksimum 20 tahun serta sebatan, jika sabit kesalahan.Seramai 18 saksi pendakwaan dipanggil memberi keterangan pada perbicaraan bermula April 2022.Pada 31 Mei 2022, Mahkamah Sesyen Petaling Jaya turut melepas dan membebaskan Syed Shah Iqmal daripada dua pertuduhan melakukan persetubuhan di luar tabii dan mencabul seorang penuntut sebuah kolej swasta."
Merdeka dari 'dijajah' rasuah,https://www.hmetro.com.my/utama/2024/08/1128515/merdeka-dari-dijajah-rasuah,Suraya Roslan,609,"Kuala Lumpur: Kemerdekaan selama 67 tahun yang dikecapi negara diharapkan tidak dicabuli lagi, malah keamanannya tidak diperlekehkan.Peguam, Nur Aminahtul Mardiah Md Nor sentiasa mendoakan kemerdekaan negara tercinta dan keharmonian hidup bermasyarakat pelbagai kaum tidak cuba dimusnahkan selain peninggalan sejarahnya tidak dilupakan.""Yang paling utama, saya sangat berharap Malaysia merdeka daripada salah guna kuasa, rasuah, kes kematian dalam tahanan yang sangat menyedihkan dan hak-hak yang dilindungi oleh Perlembagaan Persekutuan (Malaysia) dihormati dan dipertahankan,"" katanya.Anak kedua daripada 10 beradik ini yang mewarisi kerjaya daripada arwah bapanya yang juga seorang peguam syarie berkata, erti kemerdekaan buat dirinya bukan hanya laungan kebebasan yang dibuat setiap kali sambutan 31 Ogos. ""(Makna) merdeka ini terlalu luas termasuklah membebaskan jiwa dan minda dari kekotoran yang semakin menakutkan dengan adanya media sosial yang semakin menakluk pemikiran dan kehidupan harian kita.""Semakin hari, kemerdekaan kita dicemari dengan hilangnya adab dan kemanusiaan sesama kita.""Media sosial telah menjajah minda dan emosi ramai sehinggakan berani meninggalkan komen-komen dan membuat kandungan menjatuhkan, memfitnah, menghina, mencerca sesama kita. Tak kurang juga kandungan yang berunsur politik dalam memecah belahkan keamanan yang penat lelah dicapai dalam kemerdekaan negara,"" katanya.Katanya, erti merdeka cukup besar maknanya apabila kebebasan daripada kawalan kuasa asing adalah kemerdekaan sesebuah negara yang sangat mahal harganya.""Sudah pasti negara kita semakin membangun, pencapaian paling besar kita adalah mempunyai Perlembagaan Persekutuan yang menjadi undang-undang tertinggi negara.""Kita semakin maju dari tahun ke tahun namun demikian, pencapaian yang kita masih belum berjaya sepenuhnya adalah memerdekakan negara kita daripada 'jajahan' rasuah dan salah guna kuasa.""Itulah 'batu' penghalang paling utama dalam kemajuan sesebuah negara untuk terus berjaya dan maju,"" katanya.Nur Aminahtul Mardiah berkata, sebagai anak Malaysia, banyak perkara yang boleh dibanggakan.""Ramai individu di negara ini mencipta nama di persada dunia. Kita ada Datuk Lee Chong Wei, Lee Zii Jia, Datuk Nicol Ann David, Datuk Azizulhasni Awang dan Dr Magaret Sivapragasam yang juga saintis pertama di Malaysia mendapat pengiktirafan daripada Kesatuan Kimia Dunia, kita juga ada Petronas. Semua ini sangat membanggakan.""Selain itu, saya sangat bangga kerana Malaysia meraikan diversiti kaum, kita sebenarnya sangat harmoni tanpa suntikan sesetengah pihak yang cuba memecah belahkan sesama kaum ini.""Kepelbagaian kaum inilah kekuatan kita, menghormati agama satu sama lain, itulah nilai yang kita perlu jaga, malah kita juga ada banyak lokasi menarik pelancongan yang mungkin ramai antara kita tak habis pusing pun tanah air sendiri termasuk kepelbagaian makanan yang menjadi kegilaan sesiapa sahaja yang datang melawat Malaysia,"" katanya.Menceritakan latar belakang dirinya, graduan Universiti Teknologi Mara (UiTM) Shah Alam itu memulakan kerjaya sebagai Timbalan Pendakwa Raya pada 2007 dan kemudian bergelar Majistret.""Saya meletak jawatan pada 2019 dan memiliki firma guaman sendiri sehingga hari ini. Dalam masa yang sama dari 2011 sehingga 2014, saya menjadi pensyarah sambilan mengajar subjek magisterial skills di UiTM Shah Alam.""Saya tak pernah impikan menjadi sesiapa pun dalam bidang perundangan, namun demikian, arwah ayah mahu saya sambung belajar dalam bidang undang-undang, saya akur,"" katanya.Akuinya, sepanjang bergelar peguam, kejayaan terbesarnya adalah mewakili Malaysia dalam program di bawah Program Pembangunan Pertubuhan Bangsa-Bangsa Bersatu (UNDP) menentang ucapan kebencian, keganasan dan maklumat salah.""Dari segi kes pula adalah kemenangan menentang ketidakadilan apabila anak guam yang saya wakili dilepas dan dibebaskan daripada pertuduhan,"" katanya.Menurutnya, dia juga sering membuat perkongsian di media sosialnya bagi memberi kesedaran mengenai sistem perundangan kepada rakyat Malaysia.""Saya aktif menyuarakan hak-hak asasi manusia terutamanya yang dilindungi di bawah Perlembagaan Persekutuan.""Tujuan saya hanyalah satu untuk memastikan semua orang tahu hak mereka, adil ini sangat luas, tapi sangat susah dilakukan oleh manusia.""Dengan berkongsi ilmu, harapan saya adalah tidak ada lagi pelanggaran hak berlaku, tiada lagi tahanan salah, tiada lagi kes-kes aniaya berlaku yang mana kesemuanya boleh berlaku akibat kekurangan ilmu,"" katanya."
Khai lawan insomnia,https://www.hmetro.com.my/utama/2024/08/1128509/khai-lawan-insomnia,Najiy Jefri,380,"Walaupun Khai Bahar sentiasa tampil bertenaga dan ceria setiap kali membuat persembahan, ramai tidak tahu penyanyi popular ini sebenarnya berdepan masalah insomnia.Sejak 2018, Khai bergelut dengan gangguan tidur ini yang memberi kesan besar kepada kehidupannya. Namun, dia tidak membiarkan keadaan itu mengganggu kerjayanya.Khai berkata, insomnia yang dialaminya sering membuatkan dia sukar tidur, bahkan pernah tidak dapat lelap selama dua hari berturut-turut.""Saya pernah dua hari tak tidur sebab habis penggambaran jam 12 malam. Lepas itu jam 7 pagi ada kerja lain.""Saya alami insomnia sejak 2018, tapi makin lama makin teruk dan kalau terlebih fikir boleh beri tekanan kepada saya.""Saya pernah tidur tiga jam saja, tapi kalau dapat tidur lima jam ia sudah cukup memadai untuk meneruskan hari,"" katanya.Walaupun mengalami kesukaran ini, Khai tetap berusaha memberikan persembahan terbaik setiap kali berada di atas pentas.Dedikasi Khai terhadap kerjayanya membuktikan semangatnya yang luar biasa sebagai artis.Dia bukan saja berjaya mengekalkan imej positif di hadapan peminat, tetapi juga tidak membiarkan cabaran peribadi mematahkan semangatnya. Menurut pelantun lagu Luluh itu, dia cuba membiasakan diri dengan situasi dialami itu tanpa sebarang rungutan.""Peminat adalah kekuatan saya. Jadi, saya kena berikan yang terbaik untuk mereka. Walaupun menghadapi masalah ini, tapi saya 'layankan' saja. Kalau ada hari saya dapat tidur memang akan tidur sepuas-puasnya.""Kerja tetap kerja, jadi kalau fasal mata sembab ke apa belakang cerita. Selagi saya mampu dan masih ada kudrat untuk berkerja saya teruskan saja,"" katanya.Dalam masa sama, Khai memberitahu setiap dua tahun dia menjalani pemeriksaan kesihatan.""Kalau ada kesan apa-apa masalah, senang dicegah atau mendapatkan rawatan awal. Setakat ni Alhamdulillah tiada sakit dan masih sihat,"" katanya.Dalam perkembangan lain, Khai berkata, dia kini sibuk menjalani penggambaran Cinta Bukan Milik Kita terbitan Zeel Production Sdn Bhd. Khai berkata, dia kembali berlakon selepas hampir lima tahun tidak beraksi depan kamera.""Selepas arwah emak meninggal dunia, saya hilang semangat. Saya banyak abaikan fokus pada kerja. Saya hanya tumpu pada kerja yang sudah terikat dengan kontrak.""Bukan tidak terima kenyataan, sebaliknya saya perlukan masa untuk pulihkan semangat. Namun, pertemuan saya dengan seorang hamba Allah membuka mata. Dia cakap emak tentu tidak mahu lihat saya bersedih.""Arwah emak selalu berpesan supaya bantu adik-beradik. Kalau saya terus bersedih, nanti terjejas kerjaya. Jadi, sejak itu saya bangkit,"" katanya."
Faisal 'menangis' jadi tetamu saksikan latihan pusat Harimau Malaya,https://www.hmetro.com.my/utama/2024/08/1128413/faisal-menangis-jadi-tetamu-saksikan-latihan-pusat-harimau-malaya,Firdaus Hashim,223,"Petaling Jaya: Air mata 'jantan' Faisal Halim gugur di Wisma Persatuan Bolasepak Malaysia (FAM) selepas dia hadir menyaksikan rakan sepasukannya dalam skuad Harimau Malaya mula menjalani latihan, hari ini.Jelas Faisal atau lebih dikenali dengan 'Mickey', dia datang untuk memberi sokongan kepada rakan sepasukan yang akan bersaing dalam Pestabola Merdeka 2024, minggu hadapan.Katanya, dia sedih apabila tidak dapat menyertai pasukan, namun sentiasa mendoakan agar pasukan mampu menyerlah nanti. ""Sebenarnya sedih, sebenarnya sebab saya tak dapat bersama-sama pasukan.""Banyak 'moment' (kenangan berlatih di Wisma FAM) ini saya sudah lalui banyak tahun...inilah tempat saya.""Tempat saya berjuang untuk pasukan kebangsaan dengan rakan dan jurulatih, tapi hari ini saya datang sebagai tetamu melihat rakan saya berlatih,"" katanya yang mengalirkan air mata. Ujarnya lagi, dia akan segera kembali, sekali gus tidak sabar untuk memperkuatkan skuad negara.""Saya datang hari ini, Datuk Hamidin Mohd Amin (Presiden FAM) hubungi saya semalam, untuk datang sebagai tetamu dan beri semangat kepada rakan-rakan.""Saya pun rindu 'moment' ini, saya rindu saat ini dan saya pun dah jumpa jurulatih Pau Marti Vicente sebelum ini,"" katanya.Faisal terlepas daripada kem latihan pusat kerana baharu pulih daripada kecederaan akibat disimbah asid oleh dua individu tidak dikenali, 5 Mei lalu.Kali terakhir pemain sayap lincah itu bersama skuad negara adalah pada Mac lalu ketika bersaing dalam Kelayakan Piala Dunia 2026/Piala Asia 2027 menentang Oman."
"Pan-gon sendiri minta dilepaskan, macam orang gila talak - Hamidin",https://www.hmetro.com.my/utama/2024/08/1128386/pan-gon-sendiri-minta-dilepaskan-macam-orang-gila-talak-hamidin,Firdaus Hashim,335,"Petaling Jaya: Selepas 'berbuku' di hati hampir sebulan lebih, akhirnya Presiden Persatuan Bolasepak Malaysia (FAM), Datuk Hamidin Mohd Amin membuka kisah sebenarnya disebalik peletakkan jawatan bekas jurulatih negara, Kim Pan-gon.Kata Hamidin, beliau sangat kecewa apabila peminat dan penyokong menghentam FAM kerana tidak mempertahankan pengendali dari Korea Selatan itu.Jelas Hamidin, sebenarnya Pan-gon meminta untuk dilepaskan atas alasan isu keluarga namun hakikatnya pengendali itu sudah membuat perjanjian dengan kelab Korea Selatan, Ulsan Hyundai.Ujarnya, situasi itu sebenarnya menyalahi dan melanggar kontrak di mana Pan-gon seharusnya kekal membimbing pasukan sehingga hujung tahun depan.""Bukan untuk mencari 'kambing hitam' atau alasan. Di sini FAM langsung tak bersalah, tapi kebenaran ini pedih untuk kita terima.""Selepas Pan-gon balik bercuti dua minggu dan kemudian minta lagi seminggu, beliau jumpa dengan saya dan mohon untuk lepaskan kontrak lebih awal untuk pulang ke Korea atas urusan isteri dan keluarga.""Mulanya saya minta beliau bertahan sehingga kontrak habis. Keesokan harinya beliau jumpa saya lagi, minta lagi macam 'orang gila talak' dan saya kata padanya tunggu sehingga hujung tahun ini pula.""Tapi hari ketiga, hari sebelum saya pergi ke Mallorca (untuk meninjau persiapan atlet negara untuk Sukan Olimpik), beliau merayu untuk saya lepaskan juga.""Akhirnya saya bersetuju. Saya tahu keputusan saya itu akan membuatkan peminat marah kepada FAM, tapu ini kebenaran yang peminat perlu tahu.""Saya kecewa kerana FAM jadi mangsa sedangkan apa yang dilakukan Pan-gon memang tak profesional. Beliau tak cerita hal sebenar rupanya nak pergi ke Ulsan Hyundai tapi beri alasan mengenai keluarga,"" katanya.Ujar Hamidin lagi, mengenangkan jasa-jasa Pan-gon sepanjang bersama Harimau Malaya, beliau mengambil pendekatan baik dengan tidak menyaman.""Kalau ikutkan saya boleh sahaja untuk menyaman dan minta pampasan. Tapi saya ini bukan orang yang berdendam.""Cuma saya terkilan dengan apa yang beliau lakukan. Beliau tidak profesional dan akhirnya FAM pula yang dikritik peminat,"" katanya.Untuk rekod, Pan-gon yang membawa skuad Harimau Malaya ke Piala Asia di Qatar Januari lalu selepas 43 tahun meletakkan jawatan pada bulan lalu dan pembantunya, Paulo Marti Vicente dilantik mengisi kekosongan itu."
Hang-seo dalam radar FAM latih Harimau Malaya,https://www.hmetro.com.my/utama/2024/08/1128370/hang-seo-dalam-radar-fam-latih-harimau-malaya,Firdaus Hashim,189,"Petaling Jaya: Rentak K-Pop nampaknya tetap menjadi pilihan Persatuan Bolasepak Malaysia (FAM) untuk meneruskan momentum cemerlang ketika di bawah kendalian Kim Pan-gon sebelum ini.Presiden FAM, Datuk Hamidin Mohd Amin mengesahkan salah seorang jurulatih dari Korea Selatan iaitu Park Hang-seo turut berada dalam senarai badan induk itu.Jelas Hamidin, buat masa ini FAM menyerahkan tugas melatih skuad Harimau Malaya di bawah kendalian Pau Marti Vicente dengan melihat kemampuannya sehingga hujung tahun ini.Namun, katanya, pihaknya tetap membuat 'kerja rumah' dengan mencari calon baharu dengan Hang-seo antara calon itu. ""Park Hang-seo ada (dalam radar),"" kata Hamidin dalam sidang media khas di Wisma FAM di Kelana Jaya, hari ini.Ujar Hamidin lagi, beliau mahu yang terbaik buat skuad kebangsaan dan berharap ranking negara akan terus melonjak. ""Saya nakkan yang terbaik untuk pasukan kebangsaan,"" kata Hamidin.Dengan pengakuan itu, Hang-seo dilihat calon terbaik untuk memastikan prestasi pasukan negara terus meningkat.Hang-seo sebelum ini berjaya mengubah bola sepak Vietnam dengan membawa pasukan itu muncul sebagai kuasa terkuat di Asia Tenggara beberapa tahun lalu.Malah, beliau turut meletakkan skuad Naga Emas itu menduduki ranking 100 dunia ke atas sebelum ini."
Kejadian tanah jerlus mungkin jadi asbab peluk Islam - ABIM,https://www.hmetro.com.my/utama/2024/08/1128227/kejadian-tanah-jerlus-mungkin-jadi-asbab-peluk-islam-abim,Mahaizura Abd Malik,389,"Kuala Lumpur: Kejadian tanah jerlus berhampiran Masjid India, Jumaat lalu menjentik naluri seorang lelaki untuk memeluk Islam.    Lelaki berusia 48 tahun itu didakwa menemui pegawai Islamic Outreach ABIM (IOA), Angkatan Belia Islam Malaysia (ABIM) di Masjid Negara untuk meluahkan hasratnya menjadi saudara baharu sebelum menitiskan air mata selepas mengucap syahadah.    Presiden ABIM, Ahmad Fahmi Mohd Samsudin berkata, lelaki yang terselamat dari terjatuh dalam tanah jerlus menyifatkan kejadian terbabit mempunyai hikmah tersendiri yang membuka pintu hatinya memeluk Islam.    Katanya, lelaki itu hadir secara sukarela dengan ditemani dua kenalannya untuk menjadi saksi pengislamannya yang berlangsung di IOA Centre, Masjid Negara kira-kira 11 pagi, Isnin lalu.    ""Sememangnya ABIM aktif menjalankan dakwah dan program untuk pengislaman, namun dalam kes lelaki ini agak unik kerana dia sendiri yang datang kepada pihak kami di Masjid Negara untuk menyatakan hasratnya berhijrah.    ""Daripada maklumat diterima, lelaki itu memberitahu pegawai kami, dia sudah lama menyimpan hasrat memeluk Islam kerana sentiasa mengingati pesanan seorang imam yang ditemuinya semasa kecil iaitu jangan makan makanan haram dan tidak bersih serta jangan bercakap buruk tentang agama Islam.    ""Namun, menurutnya tanah jerlus di Masjid India menjadi 'wake up call' (penyedaran) untuk dia memeluk Islam kerana dia percaya ada hikmahnya, menyebabkan baru kami sedar rupanya dia salah seorang individu yang berada di lokasi kejadian itu,"" katanya ketika dihubungi Harian Metro.   Beliau mengulas mengenai perkongsian tular membabitkan pengislaman salah seorang mangsa kejadian tanah jerlus di Masjid India.   Menurut perkongsian itu, lelaki itu adalah pemuda yang terselamat dari terjatuh dalam tanah jerlus seperti video tular semasa kejadian itu.   Mengulas lanjut, Ahmad Fahmi berkata, pihaknya tidak dapat mendedahkan identiti sebenar lelaki itu atas permintaannya sendiri.   ""ABIM memohon agar semua pihak memberi ruang kepada saudara baharu ini bertenang, menghormati privasi dan mendoakan kebaikan beliau.   ""Dalam masa sama, ABIM juga mendoakan agar operasi pencarian mangsa tanah jerlus di Masjid India dipermudahkan dan menzahirkan rasa simpati buat keluarga mangsa.   ""ABIM juga mengajak semua umat Islam untuk terus menyebarkan keindahan Islam, selanjutnya meningkatkan keimanan dan ketaqwaan kepada Allah SWT,"" katanya.    Dalam kejadian Jumaat lalu, sekumpulan individu dilihat sedang berjalan di kawasan Masjid India, sebelum salah seorang daripadanya terjatuh ke dalam lubang benam di kawasan itu.    Pihak berkuasa mengesahkan mengesahkan mangsa ialah seorang wanita warga India berusia 48 tahun.    Sehingga kini, operasi mencari dan menyelamat (SAR) mangsa yang memasuki hari ketujuh hari ini masih diteruskan dengan menggunakan kaedah Ground Penetrating Radar (GPR)."
'Terima kasih Uncle Ang kerana bantu saya' - Siti Aishah,https://www.hmetro.com.my/utama/2024/08/1128203/terima-kasih-uncle-ang-kerana-bantu-saya-siti-aishah,Noor Hidayah Tanzizi,460,"Kuala Lumpur: ""Saya terharu dan hargai bantuan 'uncle' (pakcik), malah bersyukur dapat bertemunya. Terima kasih uncle sanggup bantu dan pandu kereta saya ketika saya buntu,"" kata Siti Aishah Shauqina Wahidi.   Siti Aishah Shauqina, 25, meluahkan rasa gembiranya apabila dapat bertemu kembali dengan Ang Ngee Seng, individu yang menghulurkan pertolongan ketika keretanya tiba-tiba rosak di Lebuhraya Bertingkat Sungai Besi-Ulu Kelang (SUKE).   Siti Aishah Shauqina berkata, pada kejadian jam 6 petang, 24 Julai lalu, dia hanya sempat berterima kasih dengan lelaki itu namun tidak sempat bertukar nombor telefon menyebabkan dia berusaha mengesannya di TikTok.   ""Perkongsian saya mendapat perhatian dan ramai juga yang membantu yang akhirnya membawa saya bertemu uncle pada 22 Ogos lalu. Saya mahu belanja uncle makan sebagai tanda penghargaan kepadanya yang sudi membantu saya ketika itu.  ""Sebaik saya dapat nombor telefon uncle, saya kirim mesej kepadanya tetapi tak dilayan dan minggu kedua, barulah uncle balas mesej saya selepas saya tunjuk berita mengenainya. Uncle cakap dia sangka saya 'scammer'. Saya bersyukur akhirnya dapat bertemu uncle,"" katanya kepada Harian Metro.   Pada pertemuan itu, mereka banyak bercerita mengenai hari kejadian dan lelaki berkenaan turut memberitahu bantuan diberikan adalah ikhlas.  Katanya, lelaki itu juga memberitahu yang dia juga tiba-tiba 'popular' selepas kisah itu tular selain ada media yang mahu menemubualnya tetapi ditolak secara baik.   ""Orang yang komen di TikTok juga ramai yang kenal uncle dan mereka beritahu uncle memang seorang yang baik serta suka membantu sesiapa saja. Bagi saya uncle memang baik kerana dia sanggup memandu kereta saya yang rosak.   ""Bayangkan uncle pandu kereta saya dengan pedal brek yang mengeras dan dia mengawal kereta dengan brek tangan saja, manakala saya memandu kereta uncle.   ""Selepas itu, dia pesan supaya saya duduk di hadapan kereta kerana lebih selamat berbanding di belakang, pesanannya itu seperti seorang bapa.   ""Selepas 10 minit, abang dan ibu saya sampai. Kalaulah uncle tak bantu saya, saya perlu menunggu bantuan daripada pihak lebuh raya dan lokasi di situ tak sesuai kerana selekoh bahaya selain banyak kenderaan kerana ia waktu puncak orang pulang kerja,"" katanya.   Pekerja swasta itu berkata, perkongsiannya di TikTok bukan untuk meraih perhatian namun ia adalah usaha untuk dirinya mengesan Ang dan berterima kasih dengan bantuan semua warganet yang membantu menjejak lelaki berkenaan.   ""Kisah ini juga menunjukkan bantuan tanpa mengira bangsa asalkan kita ada simpati dan empati. Dua elemen itu perlu ditanam dan ada dalam diri kita dan dengan itu kita akan membantu sesiapa saja yang memerlukan,"" katanya.   Mengimbas detik itu, Siti Aishah Shauqina berkata, keretanya mengalami kerosakan apabila secara tiba-tiba terhenti dan pedal brek mengeras di tengah jalan, sekali gus menyebabkan kenderaannya menghalang laluan.   Katanya, Ang tiba-tiba muncul dan menawarkan diri untuk membantu.  Pada 26 Julai lalu, Harian Metro melaporkan kisah Siti Aishah Shauqina yang berdepan detik cemas itu dan turut meminta bantuan netizen untuk menjejak lelaki Tionghua yang membantunya. tamat"
Anggota TLDM ditemukan tak sedar lepas sejam turun menyelam di KD Pendekar,https://www.hmetro.com.my/utama/2024/08/1128136/anggota-tldm-ditemukan-tak-sedar-lepas-sejam-turun-menyelam-di-kd-pendekar,Izz Laily Hussein,278,"Kota Tinggi : Penyelam Ranjau Tentera Laut Diraja Malaysia (TLDM), Laskar Kelas (LK) I PLM Arman San Hermansa ditemukan tidak sedar berhampiran Kapal Diraja (KD) Pendekar yang karam selepas lebih sejam turun menyelam bersama seorang lagi rakan setugas ketika menjalankan operasi salvaj, semalam.Pemangku Ketua Polis Daerah Kota Tinggi, Deputi Superintendan Mohd Syamsuri Mohamad berkata, anggota TLDM berusia 28 tahun itu turun menyelam pada 11.11 pagi di kawasan Perairan Tanjung Penyusop, Pengerang di sini, untuk melaksanakan tugas operasi di kapal milik TLDM berkenaan.""Pada 12.29 tengah hari, hanya rakan mangsa berusia 24 tahun sahaja yang naik ke permukaan.""Usaha mencari segera dilakukan dan berjaya menemukan mangsa dalam keadaan tidak sedar berhampiran kapal karam.""Mangsa berjaya dibawa naik ke permukaan dan usaha untuk menyelamat  mangsa dilakukan di atas kapal oleh pegawai perubatan tetapi gagal,"" katanya menerusi kenyataan media, hari ini.Beliau berkata, mayat mangsa kemudian dibawa ke Unit Forensik Hospital Sultan Ismail (HSI), Johor Bahru oleh ambulans tentera untuk tindakan prosedur siasatan.Terdahulu, katanya, polis menerima maklumat mengenai kejadian lemas membabitkan seorang anggota TLDM itu pada 2.50 petang.""Kes diklasifikasikan di bawah Laporan Mati Mengejut,"" jelasnya.Arman San dari Markas Selam dan Peperangan Periuk Api (MSPPA) itu dilaporkan meninggal dunia ketika operasi salvaj ke atas KD Pendekar yang dilaporkan tenggelam selepas mengalami kebocoran dipercayai akibat terlanggar objek bawah air, pada 25 Ogos lalu di kawasan Perairan Tanjung Penyusop di sini.Bahagian Komunikasi Strategik Markas Tentera Laut dalam kenyataan semalam berkata, Lembaga Siasatan Khas ditubuhkan bagi mengenal pasti punca kejadian.Jenazah mangsa difahamkan akan dikebumikan di kampung halamannya di Lahad Datu, Sabah.KD Pendekar dilaporkan ditenggelami air sepenuhnya, namun usaha pantas komuniti maritim berjaya menyelamatkan semua 39 kru sebelum ia tenggelam dan tiada kecederaan dilaporkan."
Perkukuh ekosistem TVET,https://www.hmetro.com.my/utama/2024/08/1128133/perkukuh-ekosistem-tvet,Hafiz Ithnin,358,"Kuala Lumpur: Majlis TVET Negara secara berterusan mengadakan kerjasama dengan pemain industri pembinaan melalui pemeteraian Memorandum Kerjasama (MoC). Ketua Sekretariatnya, Dr Mohd Faizal Tokeran berkata, jalinan kerjasama strategik ini adalah mekanisme penting bagi membantu kerajaan mencapai visi dan misi yang ditetapkan. ""Dengan adanya cadangan Transformasi Program TVET dan jalinan kerjasama strategik ini dapat memperkukuhkan ekosistem TVET, sekali gus merapatkan jurang antara permintaan dan penawaran tenaga kerja. ""Di samping itu, ia bertujuan mengelak pertindihan program dan pengoperasian, keperluan untuk menyelaras dan meneliti pelaksanaan program TVET. ""Dengan kerjasama ini, ia memudahkan graduan TVET mendapatkan penempatan latihan industri (On Job Training) dan peluang pekerjaan,"" katanya.  Katanya, Majlis TVET Negara berperanan penting memastikan penyelarasan pembangunan bakat tempatan seterusnya dapat membantu mengurangkan kebergantungan Malaysia kepada tenaga kerja asing. ""Dasar TVET Negara 2030 diluncurkan Perdana Menteri Datuk Seri Anwar Ibrahim pada 8 Jun lalu menjadi garis panduan komprehensif yang menetapkan aspirasi dan hala tuju kerajaan dalam mencapai matlamat Malaysia ke arah negara maju berpaksikan modal insan berkemahiran melalui program TVET yang responsif, fleksibel dan inklusif. ""Pembangunan Dasar TVET Negara 2030 ini membabitkan rangkuman pelbagai dasar serta hasil kajian dan cetusan idea melalui sesi libat urus yang diterjemahkan kepada lima teras strategik. ""Ia tadbir urus komprehensif dan bersinergi, kualiti dan laluan pendidikan bertaraf dunia, kerjasama industri cekap dan produktif, pembiayaan TVET mampan dan TVET pilihan utama kerjaya,"" katanya. Menurutnya, teras strategik berkenaan disokong 23 strategi dan 67 inisiatif utama sebagai tunjang dasar ini yang diharapkan dapat dimanfaatkan sepenuhnya oleh semua pemegang taruh. ""Penyeragaman dan kesatuan diterjemah  pemegang taruh amat penting untuk memastikan TVET  memberi impak tinggi kepada kemajuan ekonomi negara. ""Dasar TVET Negara menggariskan hala tuju jelas dalam memperkukuh pembangunan bakat dan modal insan negara. Antara perkara penting memastikan penawaran kursus TVET dilaksanakan dengan mengambil kira keperluan industri dan hala tuju ekonomi negara,"" katanya. Katanya,  stigma negatif bidang TVET sering disalah erti sebagai pilihan kedua  ditangkis apabila graduan TVET kian mendapat perhatian daripada majikan. ""Bagi meningkatkan akses kepada TVET yang berkualiti, imej TVET perlu ditambah baik dan diperkukuh melalui promosi berkesan untuk meningkatkan daya tarikan ke arah bidang TVET. ""Melalui langkah  strategik ini, hasrat  menghasilkan lebih ramai tenaga kerja berkualiti dan berkemahiran tinggi,"" katanya."
'Bukan sahaja bebas penjajah',https://www.hmetro.com.my/utama/2024/08/1128122/bukan-sahaja-bebas-penjajah,Nurul Hidayah Bahaudin,317,"Putrajaya: Kemerdekaan dikecapi ketika ini memperlihatkan perkembangan Malaysia yang semakin bergerak pantas selari dengan negara maju.Ketua Pengarah Jabatan Pengangkutan Jalan (JPJ) Datuk Aedy Fadly Ramli berkata, kemerdekaan adalah asas tunjang pembangunan negara ke arah lebih baik pada masa akan datang.""Menyentuh mengenai kemerdekaan, ia adalah istilah yang besar buat rakyat Malaysia kerana bukan sahaja membawa maksud bebas daripada penjajah malah merdeka dalam pelbagai bentuk.""Ini termasuk pemikiran, pembangunan, pemodenan serta elemen-elemen lain yang membentuk modal insan negara setara dengan negara maju,"" katanya ketika ditemui di sini, baru-baru ini.Aedy berkata, kemerdekaan dikecapi sejak 1957 adalah satu rahmat yang menunjukkan bahawa rakyat Malaysia sepatutnya sudah bersedia untuk berubah menjadi lebih matang dan konsisten dalam memacu negara ini.""Pemikiran yang matang ini termasuk mematuhi peraturan serta undang-undang negara. Dalam konteks JPJ, semestinya saya mahu rakyat Malaysia sentiasa mematuhi peraturan jalan raya.""Ini kerana pematuhan undang-undang mampu mengurangkan kadar kemalangan terutama kemalangan maut yang direkodkan di negara ini,"" katanya. Menurutnya, secara peribadi, beliau bersyukur tinggal dan menjadi anak Malaysia yang berada dalam keadaan aman dan makmur.""Malah penduduk negara ini yang terdiri daripada pelbagai kaum juga hidup dalam keadaan aman tanpa ada persengketaan.""Rakyat yang tinggal di Malaysia adalah selamat kerana tiada isu terlalu besar sehingga menggugat keharmonian serta kestabilan negara,"" katanya.Menurutnya, beliau berbangga menjadi rakyat Malaysia yang mempunyai komuniti bersatu padu meskipun berbeza kaum dan agama.""Besar harapan saya supaya rakyat Malaysia terus hidup aman dan damai tanpa bertelagah antara satu sama lain.""Bersama-samalah kita sentiasa menjaga keamanan negara ini bagi mengelak diganggu anasir yang mahu menjatuhkan keharmonian Malaysia,"" katanya.Aedy turut menyeru supaya rakyat Malaysia sentiasa teguh bersama kerajaan dan Yang di-Pertuan Agong untuk membangunkan negara menjadi lebih maju.""Sematkan jiwa merdeka, cinta akan tanah air dengan semangat patriotisme dalam diri setiap rakyat Malaysia.""Semangat kebersamaan untuk kemakmuran dan kemajuan negara adalah penting demi kebanggaan generasi pada masa hadapan,"" katanya."
Bab baharu Amir Jahari,https://www.hmetro.com.my/utama/2024/08/1128118/bab-baharu-amir-jahari,Syafil Syazwan Jefri,707,"MENGGENGGAM anugerah terbesar dalam muzik, Anugerah Juara Lagu (AJL) pada edisi ke-38 pada Mac lalu menerusi lagu Hasrat bukanlah penanda kejayaan buat penyanyi dan komposer, Amir Jahari. Bagi pemuzik berusia 32 tahun ini, langkahnya dalam mengejar cita-cita masih lagi diteruskan memandangkan ada objektif lain yang ingin digapainya iaitu merakamkan 10 album.Berkesempatan bertemu di acara pelancaran album ketiganya berjudul Kembali, Amir berkongsi kisah perjalanan seninya yang kini umpama melalui satu bab baru.""Ramai orang anggap saya berjaya apabila saya menjuarai AJL. Tapi, pandangan saya secara peribadi, AJL itu sebenarnya adalah hadiah daripada Allah. Kadang-kadang hadiah itu juga boleh jadi sesuatu yang tak baik kalau kita lupa diri. ""Saya tak pernah rancang untuk menang AJL atau apa. Apabila menang, saya tak rasa itu kejayaan lagi sebab objektif saya sekarang untuk siapkan 10 album, tinggalkan legasi kalau sempat dan umur panjang,"" katanya. Memanjat kesyukuran atas kurniaan daripada Allah buatnya, Amir kini dikelilingi oleh pasukan yang bertenaga untuk menambah rentak langkahnya mengembangkan lagi kariernya. ""Alhamdulillah, sekarang saya dah ada pasukan di belakang tabir. Saya ada pasukan untuk uruskan penganjuran majlis. Saya dah ada pasukan lengkap, maksudnya kalau saya tak keluarkan kos pun saya boleh keluarkan album sebenarnya. ""Dari sudut kewangan, saya dah tak risau sangat sebab di Pondok Seni, saya ajar orang dan ada pendapatan dari situ. Perkhidmatan untuk mencipta lagu-lagu korporat dan penyanyi lain, ada pendapatan di situ. Benda itu dah stabil,"" katanya. Berkongsi mengenai album berjudul Kembali yang memuatkan 15 lagu, Amir berkata, album itu adalah medium untuk dia menyentuh beberapa aspek penting dalam kehidupannya. ""Lagu yang ada di dalam album ketiga saya ini kebanyakan mesejnya lebih kurang sama dengan album pertama dan kedua. Saya sentuh mengenai ketuhanan sikit, keagamaan sikit, kehidupan dan kekeluargaan. ""Saya sebenarnya lebih suka menulis lirik dalam lingkungan sebegitu sebab saya rasa itulah saya sebagai penulis. Dari sudut muzik, ada banyak perubahan sebab album ketiga ini sangat versatile. ""Ada bunyi-bunyi seperti Datuk Zainalabidin, ada bunyi-bunyi Hujan, ada lagu yang sangat pop. Ia adalah gabungan daripada semua yang saya pernah buat sebelum ini. Saya gabungkan dan jadikan album ketiga ini,"" katanya.  Berkongsi mengenai cerita di sebalik penghasilan album itu, ia umpama fasa pembelajaran sepanjang meniti laluan kehidupannya sebagai manusia yang pernah diduga dengan masalah mental.""Saya hilang pada 2018 hingga 2020 kerana masalah mental. Saya dalam fasa penafian. 2020 hingga 2022 saya lalui proses dengan psikiatri dan selepas itu barulah saya buat keputusan untuk kembali ke dalam industri muzik. Kemudian pada 2023 saya sertai AJL dan sebagainya.""Dalam proses itu, kekangan utama adalah saya kekurangan wang. Ia bukan kerana saya tak ada tawaran kerja muzik atau apa, tapi saya banyak tolak tawaran yang datang antara tahun 2018 hingga 2020 itu sebelum pandemik. ""Sebab waktu itu, saya dalam fasa masih lagi menafikan masalah mental yang saya alami. Ramai yang nasihatkan supaya buat simpanan dan sebagainya. Bukan sebab saya tak mahu kerja, tapi saya tak boleh bekerja sebab ada sakit mental waktu itu. ""Perasaan bila album ini dah dilancarkan, rasa sangat lega sebab ini adalah album paling penat buat saya. Saya bekerja dengan ramai pemuzik, penyusun muzik dan ramai lagi yang terbabit. Apabila dah semua terletak dalam satu album, saya rasa lega, syukur Alhamdulillah,"" katanya. Judul Kembali juga membawa beberapa makna buatnya. ""Saya letak Kembali sebagai judul kerana ada dua maksud. Pertama, sebab saya kembali ke dalam industri muzik. Kedua, saya nak sedarkan semua yang mengikuti saya supaya kita kembali ke pangkal jalan. ""Dari sudut lirik dan melodi, ada lagu dari 2016 dan 2020. Jadi, saya kumpulkan semuanya,"" katanya. Itu juga menjadi makna sinonim dengan situasi semasa di mana menjentik hati kemanusiaan Amir untuk memberi penghormatan kepada apa yang berlaku di Palestin. ""Sinonim dengan kembali, mereka yang nak kembali ke tanah air mereka iaitu Palestin, namun tak dapat. Jadi, saya letakkan simbol mereka di situ. Ini juga penghormatan saya buat mereka yang syahid di sana. ""Rekaan kulit album ini direka oleh pelukis, Mey Kamal. Sebenarnya, ia bukan kulit album. Ia dilukis secara spontan untuk saya selepas saya menang AJL. ""Dia terinspirasi daripada kemenangan saya dan kemudian, apabila dia muat naik ke Instagram, saya terus tanya dia sama ada boleh tak kalau saya jadikan rekaan kulit album dan dia izinkan,"" katanya. Yang pasti, semangat Amir begitu berkobar-kobar untuk melangkah lebih pantas dalam industri dan berharap, kehadiran album ini diterima baik oleh pencinta muzik tanah air."
Ganggu ketenangan hari cuti,https://www.hmetro.com.my/utama/2024/08/1128109/ganggu-ketenangan-hari-cuti,Izzatie Rizan,530,"Kuala Lumpur: Tidak semua pemilik kediaman yang menjadikan rumah mereka sebagai premis perniagaan mematuhi syarat pelesenan pihak berkuasa tempatan (PBT) membabitkan aspek keluasan hingga soal keselamatan.Malah, isu berkenaan bukan hanya berleluasa di Lembah Klang, malah dikesan turut menular ke seluruh negara.Pekerja swasta, Diyana Yang Abdullah berkata, dia enggan menyekat rezeki orang untuk berniaga.""Tapi kalau kafe dekat rumah, kebimbangan saya adalah keselamatan,"" katanya.Seorang lagi pekerja swasta, Rasyidah Sani berkata, mereka yang mencari rezeki dengan berniaga dari rumah perlu mengambil kira keselesaan jiran.""Kalau kita nak meniaga cari rezeki tapi kita kacau jiran...dia terasa hati, dia tak selesa, jadi sudah berdosa pula kat dia. Kalau dari segi agama, kita kena jaga hati jiran tetangga,"" katanya.Bagi Mohd Hafiz Arifin, perniagaan yang dijalankan di rumah secara tidak langsung mengganggu ketenangan jiran terutama pada hari cuti.""Waktu bercuti kita nak habiskan masa dengan keluarga pun tak senang sebab keadaan mungkin bising,"" katanya.Dalam pada itu, peguam hartanah, Shahranita Saharan berkata, kelonggaran diberikan kerajaan kepada usahawan melakukan perniagaan dari rumah bukan tiket bermastautin selepas meraih untung.""Kalau ikutkan, kita risau sekarang ini berniaga dari rumah kita nampak macam trend. Tapi tak akan selama-lamanya kita nak berniaga dari rumah walaupun kerajaan ada keluarkan garis panduan.""Garis panduan ini hanya untuk membantu dan meringankan beban usahawan. Trend (berniaga di rumah) ini sejak Covid-19, tapi kalau pada waktu ini, sudah masuk 2024.""Kelonggaran diberikan seakan-akan membuka ruang untuk sesetengah pihak menangguk di air keruh,"" katanya.Katanya, tindakan menyewa kediaman untuk berniaga skala besar adalah terlarang.""Oleh itu, ada keperluan mempercepatkan penggubalan akta sewaan kediaman bagi memperbaiki kelompangan,"" katanya.Sementara itu, Datuk Bandar Majlis Bandaraya Petaling Jaya (MBPJ) Mohamad Zahri Samingon berkata, setakat ini pihaknya hanya meluluskan kategori perkhidmatan pejabat pengurusan, stokis kecantikan serta makanan sejuk beku. ""Kita di Petaling Jaya (PJ), penduduk dia orang lama...'otai' ini semua dia nakkan ketenangan. Apabila ada kafe (di rumah) sebenarnya akan mengganggu ketenteraman...jadi atas dasar itu kita kawal.""Kepada mereka yang nak berniaga, (sepatutnya) pergilah kawasan yang betul, kalau yang berniaga di rumah ini ikut peraturan kita.""Kalau penguat kuasa datang terdapat pelanggaran (undang-undang) dan sebagainya, itulah akibat yang akan terima (kompaun) bila melanggar syarat. Jiran terkesan boleh membuat aduan menerusi Sistem Pengurusan Aduan Awam (SISPAA) atau emel,"" katanya.Manakala, Pengarah Bahagian Keselamatan Kebakaran Jabatan Bomba dan Penyelamat Malaysia (JBPM), Datuk Khirudin Drahman pula berkata, kes kebakaran membabitkan kediaman meningkat hampir 30 peratus sejak tiga tahun lalu dengan punca utama tertinggi disebabkan rintangan haba disusuli penggunaan peralatan gas.Katanya, sebanyak 5,256 kes kebakaran di kawasan kediaman direkodkan pada tahun lalu dan ia menunjukkan peningkatan 587 kes berbanding 2022.""Sejak Januari sehingga Jun tahun ini, sebanyak 3,001 kes kebakaran kediaman dilaporkan.""Hendaklah kita berpada-pada, bermakna saiz rumah itu untuk tujuan apa, untuk menambah perniagaan? Selalunya bila sebut perniagaan dari rumah ini adalah perniagaan kecil-kecilan bukannya sampai 24 jam, maknanya ada aspek yang perlu difahami,"" katanya.Katanya, komuniti juga memainkan peranan penting dan berhak melaporkan kewujudan perniagaan jika tidak mengikut spesifikasi.""Kefahaman mengenai aspek keselamatan kebakaran berdasarkan kepada keupayaan kita dalam melihat, adakah persekitaran kita selamat? ""Sebagai contoh tempat healing sedap makanan, murah dari segi suasana tapi kadangkala kalau berlaku kebakaran kena tanya diri kita sendiri,"" katanya."
Penyelam TLDM maut ketika operasi salvaj KD Pendekar,https://www.hmetro.com.my/utama/2024/08/1128058/penyelam-tldm-maut-ketika-operasi-salvaj-kd-pendekar,BERNAMA,105,"Johor Bahru: Seorang anggota penyelam Tentera Laut Diraja Malaysia (TLDM) disahkan meninggal dunia ketika melaksanakan operasi salvaj untuk menyelamatkan bangkai Kapal Diraja (KD) Pendekar yang karam di perairan Tanjung Penyusop, Kota Tinggi di sini.Pemangku Ketua Polis Daerah Kota Tinggi Deputi Superintendan  Mohd Syamsuri Mohamad mengesahkan menerima laporan mengenai kejadian itu namun tiada butiran lanjut diberikan.""Pihak kami ada terima laporan dan masih dalam siasatan,"" katanya ketika dihubungi media hari ini.KD Pendekar tenggelam di perairan Tanjung Penyusop selepas mengalami kebocoran dipercayai akibat terlanggar objek bawah air pada 25 Ogos lalu.Bagaimanapun, usaha pantas komuniti maritim berjaya menyelamatkan kesemua 39 kru KD Pendekar sebelum kapal itu tenggelam."
'Boleh tak pura-pura jadi mak saya? Saya rindu arwah',https://www.hmetro.com.my/utama/2024/08/1128055/boleh-tak-pura-pura-jadi-mak-saya-saya-rindu-arwah,Redzuan Muharam,322,"Marang: ""Boleh tak pura-pura jadi mak (ibu) saya? Saya rindu arwah la."" Itu permintaan Muhammad Alif Azwar Jusoh, 23, yang disampaikan di aplikasi ChatGPT dan ia menjadi tular selepas perbualan itu dimuat naik di TikTok. Hakikatnya ibu Muhammad Alif Azwar iaitu Jamilah Abd Ghani sudah lima tahun meninggal dunia akibat darah tinggi dan diabetes. Bahkan, penuntut semester enam di Universiti Malaysia Sarawak (Unimas) bagi pengajian Ijazah Sarjana Muda Sinematografi itu juga bergelar yatim piatu selepas kematian bapanya, Jusoh Ahmad tahun lalu.  Perbualan di bot sembang itu mendapat balasan sewajarnya, sekali gus meringankan sedikit beban rindu ditanggung Muhammad Alif Azwar terhadap ibu tersayang. Anak bongsu daripada lima beradik itu berkata, ketika menggunakan ChatGPT, niatnya sekadar mencuba teknologi kecerdasan buatan baharu itu dan merakam video pengalaman itu. ""Saya buat (sembang di ChatGPT) dua hari lalu dan nak mencuba selepas terbaca satu perkongsian di TikTok mengenai perbualan seorang individu dengan 'bapanya' di ChatGPT. ""Sedih baca kisahnya dan itu yang buat saya terdetik untuk mencuba kerana saya memang rindu dengan arwah mak. ""Selepas buat, rasa terkesan juga dan memang terubat sedikit kerinduan dekat mak,"" katanya ketika dihubungi Harian Metro.  Menurut Muhammad Alif Azwar, dia pada awalnya tidak berhasrat untuk berkongsi video mesej perbualan berkenaan di TikTok kerana berpandangan tiada keperluan. ""Tapi akhirnya saya muat naik juga dan rata-ratanya warganet mendoakan mak saya, namun ada juga beberapa komen ditinggalkan yang mempersoalkan tindakan saya dengan mengatakan ia boleh memesongkan akidah saya. ""Saya akui tidak merujuk mereka yang arif dalam agama (berhubung hal itu) tetapi menganggap mesej itu (di ChatGPT) sekadar cara nak melepaskan rindu kerana jujurnya saya sudah lama reda dengan pemergian mak,"" katanya. Menurut Muhammad Alif Azwar dari Kampung Bukit Cempedak, di sini, dia sangat menghargai kata-kata semangat dan doa yang dititipkan warganet buat arwah ibu bapanya. ""Terima kasih kepada semua dan untuk yang masih ada ibu bapa, peluklah mereka. Hargai mereka selagi masih ada dan sentiasa ucap terima kasih atas pengorbanan dilakukan,"" katanya."
Malaysia anjur Sukan Sea 2027 di 4 negeri,https://www.hmetro.com.my/utama/2024/08/1128031/malaysia-anjur-sukan-sea-2027-di-4-negeri,Ferzalfie Fauzi,222,"Kuala Lumpur: Kementerian Belia dan Sukan (KBS) hari ini mengesahkan Malaysia menerima tawaran daripada Persekutuan Sukan Sea (SEAGF) untuk menjadi tuan rumah temasya dwi tahunan itu pada 2027.Menurut Unit Komunikasi Korporat KBS, keputusan itu diumumkan selepas mesyuarat Jemaah Menteri yang dipengerusikan Perdana Menteri, Datuk Seri Anwar Ibrahim.""Dalam pengumuman ini, KBS menegaskan penganjuran temasya itu akan membabitkan kerjasama tiga negeri iaitu Sarawak, Sabah dan Pulau Pinang bersama Kuala Lumpur,"" katanya dalam satu kenyataan, hari ini.Menurut kenyataan itu, negeri berkenaan menunjukkan komitmen mereka dengan bersedia menggunakan peruntukan masing-masing untuk menjayakan penganjuran Sukan Sea 2027.Sabtu lalu, Anwar mengumumkan kerajaan bersetuju untuk menjadikan Sarawak sebagai penganjur bersama temasya dwi tahunan itu apabila tiba giliran negara menjadi tuan rumah pada 2027 nanti.Beliau berkata, keupayaan Sarawak untuk menjadikan Sukan Malaysia (Sukma) 2024 sebagai antara penganjuran temasya sukan terbaik yang pernah diadakan, membuatkan beliau bersetuju memberikan tanggungjawab sebagai penganjur bersama Sukan Sea 2027.Malaysia pernah menjadi penganjur bagi Sukan Sea edisi 2001 dengan penganjuran bersama Johor, Pulau Pinang dan Negeri Sembilan apabila kontinjen negara menjadi pemenang keseluruhan dengan 111 pingat emas.Sementara itu, Jemaah Menteri turut memberikan penghargaan kepada Kerajaan Sarawak dan Jawatankuasa Penganjur Sukma Sarawak atas kejayaan mereka mengendalikan temasya berkenaan yang berakhir pada 24 Ogos lalu. Penganjuran Sukma di Sarawak dilaporkan berjalan dengan lancar dan berjaya, sekali gus menjadi pemangkin semangat bagi penganjuran Sukan Sea akan datang."
Malaysia anjur Sukan Sea 2027 di 4 negeri,https://www.hmetro.com.my/utama/2024/08/1128031/malaysia-anjur-sukan-sea-2027-di-4-negeri,Ferzalfie Fauzi,222,"Kuala Lumpur: Kementerian Belia dan Sukan (KBS) hari ini mengesahkan Malaysia menerima tawaran daripada Persekutuan Sukan Sea (SEAGF) untuk menjadi tuan rumah temasya dwi tahunan itu pada 2027.Menurut Unit Komunikasi Korporat KBS, keputusan itu diumumkan selepas mesyuarat Jemaah Menteri yang dipengerusikan Perdana Menteri, Datuk Seri Anwar Ibrahim.""Dalam pengumuman ini, KBS menegaskan penganjuran temasya itu akan membabitkan kerjasama tiga negeri iaitu Sarawak, Sabah dan Pulau Pinang bersama Kuala Lumpur,"" katanya dalam satu kenyataan, hari ini.Menurut kenyataan itu, negeri berkenaan menunjukkan komitmen mereka dengan bersedia menggunakan peruntukan masing-masing untuk menjayakan penganjuran Sukan Sea 2027.Sabtu lalu, Anwar mengumumkan kerajaan bersetuju untuk menjadikan Sarawak sebagai penganjur bersama temasya dwi tahunan itu apabila tiba giliran negara menjadi tuan rumah pada 2027 nanti.Beliau berkata, keupayaan Sarawak untuk menjadikan Sukan Malaysia (Sukma) 2024 sebagai antara penganjuran temasya sukan terbaik yang pernah diadakan, membuatkan beliau bersetuju memberikan tanggungjawab sebagai penganjur bersama Sukan Sea 2027.Malaysia pernah menjadi penganjur bagi Sukan Sea edisi 2001 dengan penganjuran bersama Johor, Pulau Pinang dan Negeri Sembilan apabila kontinjen negara menjadi pemenang keseluruhan dengan 111 pingat emas.Sementara itu, Jemaah Menteri turut memberikan penghargaan kepada Kerajaan Sarawak dan Jawatankuasa Penganjur Sukma Sarawak atas kejayaan mereka mengendalikan temasya berkenaan yang berakhir pada 24 Ogos lalu. Penganjuran Sukma di Sarawak dilaporkan berjalan dengan lancar dan berjaya, sekali gus menjadi pemangkin semangat bagi penganjuran Sukan Sea akan datang."
Mayat bayi ditemukan ditanam bawah lantai simen,https://www.hmetro.com.my/utama/2024/08/1127999/mayat-bayi-ditemukan-ditanam-bawah-lantai-simen,Muhammad Zulsyamini Sufian Suri,119,"Ipoh: Mayat bayi ditemukan ditanam di bawah lantai simen yang terdapat di bahagian parkir bersimen sebuah rumah di Taman Sri Rokam, di sini, hari ini.Difahamkan, mayat bayi yang belum diketahui jantina itu ditemukan dalam keadaan dibaluti kain sarung oleh seorang lelaki yang hendak menyewa rumah berkenaan  ketika membuat kerja-kerja baik pulih rumah pada 11 pagi.Turut difahamkan lelaki berkenaan mengorek tanah untuk meletakkan bancuhan simen semula lantai di tempat letak kereta, sebelum terjumpa cebisan kain sarung.Dia dikatakan menarik kain berkenaan dan menemui mayat bayi di sebalik kain itu, sebelum membuat laporan di Balai Polis Kampung Rapat, jam 12 tengah hari.Sementara itu, usaha ungtuk pengesahan dan maklumat lanjut mengenai penemuan mayat itu sedang diperoleh daripada polis."
Syarikat penerbangan perlu kembalikan bayaran penuh jika lewat lebih 5 jam,https://www.hmetro.com.my/utama/2024/08/1127971/syarikat-penerbangan-perlu-kembalikan-bayaran-penuh-jika-lewat-lebih-5-jam,BERNAMA,380,"Putrajaya: Syarikat penerbangan dikehendaki menawarkan pengguna pilihan bayaran balik penuh bagi kelewatan penerbangan lima jam dan lebih kepada penumpang yang tidak mahu meneruskan perjalanan mereka, berkuat kuasa 2 September ini.Menteri Pengangkutan Anthony Loke berkata, perkara itu antara penambahbaikan baharu dalam Kod Perlindungan Pengguna Penerbangan Malaysia 2016 (MACPC) dilaksanakan Kementerian Pengangkutan melalui Suruhanjaya Penerbangan Malaysia (MAVCOM) yang bakal diwartakan September ini. ""Untuk gangguan penerbangan yang disebabkan oleh keadaan luar biasa, syarikat penerbangan dikehendaki terlebih dahulu menawarkan bayaran balik dalam mod bayaran asal. ""Syarikat penerbangan juga boleh menawarkan mod bayaran balik alternatif seperti baucar perjalanan atau credit shell. Bagaimanapun, pengguna mempunyai hak untuk memilih mod bayaran balik yang mereka kehendaki,"" katanya dalam sidang media di sini hari ini.Beliau berkata tempoh bayaran balik kepada pengguna ialah selama 30 hari dan ia bergantung pada kaedah pembayaran yang telah dilaksanakan penumpang. Loke berkata, penambahbaikan lain dalam MACPC ialah bayaran balik mandatori surcaj bahan api, cukai, fi dan caj seperti levi pelepasan, Caj Perkhidmatan Penumpang (PSC), fi karbon, dan lain-lain. ""Ini terpakai untuk tiket yang mempunyai nilai bayaran balik dan tiket yang tidak mempunyai nilai bayaran balik bagi penerbangan yang tidak diambil oleh pengguna,"" katanya. Melalui penambahbaikan baharu itu juga, beliau berkata semua penerbangan yang dibatalkan mesti dikeluarkan daripada semua sistem penempahan, termasuk platform ejen pelancongan dalam talian dan luar talian. ""Sebarang denied boarding kerana tempahan penerbangan berlebihan perlu dimaklumkan kepada pengguna di kaunter daftar masuk atau di pintu berlepas. Menafikan pengguna yang telah menaiki pesawat adalah dilarang.""Had masa untuk pengguna mengemukakan aduan kini dilanjutkan daripada satu tahun kepada dua tahun,"" katanya.Berkuat kuasa Januari tahun depan, Loke berkata sebarang perubahan dalam Waktu Perlepasan yang Dijadualkan (STD) mesti dimaklumkan kepada pengguna sekurang-kurangnya dua minggu sebelum waktu perlepasan sebenar melainkan ia disebabkan hal keadaan luar biasa atau masalah teknikal yang tidak dapat dielakkan. Beliau berkata, kegagalan untuk mematuhi MACPC boleh dikenakan penalti kewangan maksimum sebanyak RM200,000, dan dalam kes ketidakpatuhan kedua atau seterusnya, jumlah 10 kali ganda daripada penalti kewangan pertama akan dikenakan.Loke berkata sebanyak RM4.7 juta penalti telah dikenakan terhadap syarikat penerbangan kerana kegagalan mematuhi MACPC sejak 2016. Beliau berkata, melalui penambahbaikan MACPC, pengguna penerbangan boleh mendapat jaminan perlindungan yang dipertingkatkan untuk perjalanan udara. ""MAVCOM juga akan meneruskan pengawasan terhadap prestasi syarikat penerbangan untuk memastikan pematuhan pada penanda aras industri yang telah ditetapkan bagi manfaat pengguna,"" katanya."
"Nik Nazmi, Fahmi tarik diri bertanding Presiden KLFA",https://www.hmetro.com.my/utama/2024/08/1127944/nik-nazmi-fahmi-tarik-diri-bertanding-presiden-klfa,Firdaus Hashim,307,"Kuala Lumpur: Hasrat dua calon bagi merebut kerusi Presiden Persatuan Bolasepak Kuala Lumpur (KLFA) pada pemilihan jawatankuasa baharu KLFA pada bulan depan tidak kesampaian apabila kedua-duanya menarik diri.Dua calon terbabit yang juga Menteri Kabinet iaitu Menteri Sumber Asli dan Kelestarian Alam, Nik Nazmi Nik Ahmad dan Menteri Komunikasi, Fahmi Fadzil terpaksa menarik diri selepas tidak mendapat persetujuan Kabinet Malaysia.Menerusi satu kenyataan dimuat naik Nik Nazmi di laman sosialnya, keputusan penarikan diri itu dibuat selepas selesainya mesyuarat Kabinet hari ini.""Kabinet hari ini memutuskan untuk anggota pentadbiran tidak bertanding jawatan persatuan sukan.""Justeru, saya menerima keputusan tersebut dan menarik diri daripada bertanding jawatan Presiden KLFA,"" katanya.Ujarnya lagi, walaupun tidak bertanding beliau tetap akan memberi perhatian sepenuhnya dalam membangunkan bakat baharu selaku penaung kelab Setiawangsa Rangers.""Saya akan terus komited menyokong  KLFA membangunkan ekosistem bola sepak yang sihat dan menyokong kejayaan KL City FC sebagai pasukan bola sepak profesional.""Pada masa sama saya akan terus menaungi kelab bola sepak Setiawangsa Rangers, salah satu kelab gabungan KLFA, yang saya asaskan pada 2018,"" katanya.Semalam, Pemangku Presiden KLFA, Datuk Abdullah Sani Abdul Hamid mengesahkan satu laporan kepada Suruhanjaya Pencegahan Rasuah Malaysia (SPRM) dilakukan selepas wujud dakwaan berlakunya sogokan wang menjelang kongres pemilihan badan induk itu pada 7 September ini.Katanya, SPRM akan melengkapkan siasatan dalam mpoh 14 hari ini dan jika tiada salah laku, automatik 7 September akan diadakan kongres namun sekira sebaliknya bermakna ia terpaksa ditangguhkan.Sebagai rekod, kertas pencalonan untuk kongres KLFA sepatutnya dibuka semalam oleh badan berkecuali, namun tidak dapat dilakukan susulan siasatan dijalankan SPRM.Terdahulu, KLFA yang juga pemegang saham terbesar pasukan Liga Super, Kuala Lumpur City FC (KL City) terbabit dengan pelbagai masalah dalaman termasuk isu tunggakan gaji pemain serta pemalsuan dokumen pelesenan Liga Malaysia.Lantas, pemilihan kepimpinan baharu ini penting bagi menentukan survival KL City sekali gus cuba keluar daripada kemelut dalaman itu."
"'Deepfake' tiru suara kenalan mula jerat mangsa, 454 kes disiasat",https://www.hmetro.com.my/utama/2024/08/1127918/deepfake-tiru-suara-kenalan-mula-jerat-mangsa-454-kes-disiasat,Hafidzul Hilmi Mohd Noor,291,"Kuala Lumpur: Taktik penipuan menggunakan kaedah 'deepfake' kini dikesan semakin berevolusi apabila sindiket mula menggunakan suara mirip kenalan mangsa.Modus operandi terbaharu itu dikesan berjaya menjerat mangsa sehingga kerugian puluhan ribu ringgit.Sindiket akan menghubungi mangsa menggunakan nombor telefon lain serta menyamar sebagai kenalan mangsa dengan meniru suara menggunakan teknogi 'deepfake.'Pengarah Jabatan Siasatan Jenayah Komersil, Datuk Seri Ramli Mohamed Yoosuf berkata, penyamaran sebagai rakan adalah rekod penipuan yang banyak dikesan berlaku pada masa ini.""Berdasarkan rekod, sejak Januari 2024 sejumlah 454 kes sebegini melibatkan kerugian mencecah RM2.72 juta telah disiasat.""Lazimnya taktik penipuan yang digunakan adalah penghantaran mesej WhatsApp dengan menyamar sebagai kenalan mangsa yang mendakwa sedang ditimpa masalah dan ingin meminjam wang dari mangsa.""Mangsa akan diminta untuk membuat pindahan wang ke akuan tertentu yang merupakan akaun keldai,"" katanya pada sidang media di sini, hari ini.Ramli berkata, satu laporan polis diterima di Kuala Terengganu berkaitan taktik penipuan menggunakan suara mirip kenalan mangsa yang berusia 63 tahun.""Dalam kes ini mangsa yang bekerja sebagai ejen pelancongan telah ditipu apabila dihubungi nombor tidak dikenali yang kemudian mendakwa sebagai kenalannya.""Ekoran suara pemanggil mirip suara kenalannnya, mangsa telah bersetuju memberikan pinjaman sebanyak RM49,800 dan jumlah tersebut dipindahkan ke akaun yang diberikan,"" katanya.Beliau berkata, Polis Diraja Malaysia (PDRM) tidak menolak kemungkinan teknologi 'deepfake' telah digunakan dalam kes ini bagi meniru suara kenalan mangsa dan siasatan lanjut mengikut Seksyen 420 Kanun Keseksaan sedang dijalankan.Katanya, terdapat dua lagi laporan polis diterima pada 23 Ogos lalu di Kuala Lumpur dan Pulau Pinang membabitkan modus operandi yang sama yang mengalami kerugian RM3,000 dan RM4,800.""Justeru adalah dinasihatkan agar masyarakat mengelak jadi mangsa penipuan ini.""Jangan percaya apa yang dipaparkan, jangan percaya apa yang kita dengar, lakukan semakan dengan menghubingi kenalan anda menggunakan nombor yang disimpan,"" katanya."
Ceroboh privasi jiran tetangga,https://www.hmetro.com.my/utama/2024/08/1127884/ceroboh-privasi-jiran-tetangga,Izzatie Rizan,612,"Kuala Lumpur: Trend mengubah suai kediaman menjadi premis perniagaan mula 'meledak' apabila tercetusnya pandemik Covid-19 kira-kira empat tahun lalu.Ini berikutan kadar sewa dan caj utiliti yang murah membuatkan semakin ramai menjadikan rumah untuk perniagaan berkonsepkan hipster.Cuma, trend itu menjadi buah mulut apabila penghuni lain mendakwa 'hak' mereka diceroboh akibat kewujudan premis berkenaan.Mendedahkan kepada Buletin tv9, penghuni sebuah kawasan perumahan, Samiha Abdullah (bukan nama sebenar) berkata, kehidupannya bertukar 360 darjah selepas pelaksanaan Perintah Kawalan Pergerakan (PKP) lalu.Menurut Samiha, rumahnya yang terletak di lokasi strategik bagai membuka pintu rezeki perniagaan dari rumah terutama kafe hipster.Dia yang menetap di kawasan berkenaan selama 13 tahun kini berjiran dengan hampir 10 kafe, namun keistimewaan dan hak privasi menghuni kediaman M40 juga semakin hilang.""Kalau Isnin hingga Jumaat agak mengganggu juga...lebih-lebih lagi hujung minggu kerana itu waktu kita berehat di rumah.""Sebenarnya terganggu dengan kehadiran orang yang jadi pelanggan kepada perniagaan mereka.""Nak keluar dari rumah, kita kena hon sebab dia sudah menghalang parkir depan rumah kita dan ada juga masalah macam keselamatan anak kita,"" katanya.Sebagai jiran, Samiha mendakwa memahami sebahagian perniagaan dari rumah dilakukan sebagai pilihan untuk kelangsungan hidup.""Cuma ada yang sudah kaut untung dalam perniagaan, namun masih tidak berpindah, malah mengancam keselamatan pula berikutan penggunaan peralatan industri berlebihan.""Saya juga risau nampak mereka tak ikut spesifikasi keselamatan... contoh macam bakeri, dia ada oven yang banyak oven industri.""Tak sesuai berada di rumah dan sepatutnya dalam bangunan untuk mengoperasikan yang bersih tapi dia letak di luar...s emua itu tak sihat sebab kebersihan,"" katanya.Sementara itu, tinjauan Buletin tv9 di satu lokasi lain setaraf kawasan elit turut berdepan isu sama apabila banyak rumah yang dijadikan premis perniagaan tidak putus menerima pelanggan.Hasil tinjauan mendapati lokasi yang dahulunya tenang berubah suasana, malah orang ramai dengan mudah keluar masuk dan tidak kurang juga kehadiran penghantar p-hailing.Difahamkan, ada dua golongan peniaga dari rumah iaitu pemilik rumah dan keduanya adalah penyewa. Alasannya sama iaitu kadar sewa tinggi di lot komersial.Di Klang pula, kadar sewa premis perniagaan berbeza-beza mengikut lokasi.Di Kota Damansara pula, kadar sewa boleh mencecah hingga RM30,000 bagi lot tepi, sementara harga bermula RM5,000 bagi premis di bahagian tengah.Jika dibandingkan menyewa di kawasan kediaman untuk lot tepi anggaran kadar sewa hanya RM7,000 iaitu jauh lebih murah.Tinjauan seterusnya lebih mengejutkan apabila bengkel kereta beroperasi di rumah.Penghuni mendakwa lebih merana kerana  berdepan masalah pencemaran bunyi bising tanpa mengira masa yang jelas melanggar syarat pihak berkuasa tempatan (PBT).Aduan yang diajukan menerusi platform rangkaian sosial komuniti setempat pula ibarat mencurah air ke daun keladi.Penghuni, Azura Aziz (bukan nama sebenar) berkata, masih ramai datang ke rumah berkenaan untuk membaiki kenderaan walaupun sudah waktu tengah malam.""Waktu itu kita sudah rehat dan tidur tapi bunyi bising itulah yang mengganggu kita sebagai jiran. Orang cepat kasihan kata bagi peluang tapi bila kita bagi peluang... orang itu akan ada satu lagi bengkel,"" katanya.Peniaga terbabit mempunyai 1,001 alasan untuk terus beroperasi dan kedai makan misalnya menggunakan kaedah giliran untuk memuatkan pelanggan satu-satu masa.Dalam pada itu, wartawan turut menghubungi pemilik kedai tom yam bagi mendapatkan kepastian sama ada perlu membuat tempahan dulu sebelum datang ke premis.""Ya betul... buat tempahan dahulu baharu datang. Parkir kita tak terlalu besar, kami dalam kawasan perumahan, jadi parkir itu tak adalah... kadang hujung sana baharu ada... kadang depan sana baharu ada,"" katanya.Berkuat kuasa 10 Jun lalu, Kementerian Perumahan dan Kerajaan Tempatan (KPKT) mengeluarkan surat pekeliling memberi kelonggaran menjalankan perniagaan dari rumah, namun antara syarat utama perlu ada tanda tangan jiran sebelum premis beroperasi.Persoalannya adakah jiran cakna mengenainya atau terpaksa berlapang dada demi keharmonian sesama tetangga? Ikut laporan bahagian dua di Harian Metro, esok."
Tanah mendap berdekatan lokasi tanah jerlus,https://www.hmetro.com.my/utama/2024/08/1127782/tanah-mendap-berdekatan-lokasi-tanah-jerlus,BERNAMA,139,"Kuala Lumpur: Kejadian tanah mendap dilihat berlaku kira-kira 50 meter dari lokasi insiden tanah jerlus di Jalan Masjid India di sini.Kejadian tanah mendap itu dipercayai berlaku 2.30 pagi tadi selepas hujan lebat dan ribut pada malam tadi. Bagaimanapun, tinjauan di lokasi mendapati kawasan itu ditutup sepenuhnya oleh pasukan keselamatan bagi mengelakkan kejadian tidak diingini. Orang awam juga tidak dibenarkan berada di lokasi berkenaan.  Kejadian tanah jerlus pada Jumaat lepas menyebabkan seorang wanita dikenali sebagai Vijayaletchumy, 48, dari  Kuppam, Andhra, India, hilang selepas terjatuh ke lubang sedalam lapan meter di situ, dengan operasi mencari dan menyelamat memasuki hari keenam hari ini. Sementara itu, Ketua Polis Daerah Dang Wangi Asisten Komisioner Suliezmy Affendy Sulaiman ketika ditemui pemberita mengesahkan berlaku kejadian mendapan tanah di Jalan Masjid India.Beliau berkata, perbincangan sedang dilakukan untuk memperluaskan penutupan jalan dan  perkembangan lanjut akan dimaklumkan kemudian."
'Duta kecil' Malaysia atas padang bola,https://www.hmetro.com.my/utama/2024/08/1127761/duta-kecil-malaysia-atas-padang-bola,Firdaus Hashim,499,"Kuala Lumpur: Berada jauh beribu batu dari kampung halaman membuatkan penyerang muda bola sepak negara, Luqman Hakim Shamsudin sentiasa merindui tanah air dengan tahun ini memasuki musim keempat beraksi di luar negara. Bermula dengan mengikat kontrak panjang selama lima tahun bersama kelab Belgium, KV Kortrijk pada Ogos 2020, anak jati Kota Bharu, Kelantan itu kemudian dipinjamkan ke Njardvik FC di Liga Iceland pada tahun lalu. Bagi memastikan Luqman terus mendapat minit permainan, dia kemudian meneruskan 'pengembaraan' ke Liga Jepun dengan menyertai YSCC Yokohama secara pinjaman pada awal tahun ini. Pengalaman beraksi di tiga negara terbabit nyata mematangkan pemain berusia 22 tahun itu dengan suasana saingan cukup kompetitif dan standard yang tinggi. Namun, sebenarnya ada satu perkara yang benar-benar menyentuh perasaan Luqman setiap kali dia diturunkan beraksi dalam perlawanan liga sama ada ketika bersama KV Kortrijk, Njardvik FC mahupun YSCC Yokohama. Arena Metro yang berjaya menghubunginya menyatakan, dia amat terkejut apabila setiap kali namanya disenaraikan dalam kesebelasan utama mahupun simpanan, bendera Malaysia pastinya dikibarkan sama ada di tempat duduk penyokong ataupun dibawa oleh penyokong di kelab terbabit. Katanya, setiap kali memandang Jalur Gemilang di stadium, ia membuatkan Luqman sentiasa berkobar-kobar mahu membuktikan bahawa anak Malaysia juga mampu memberi aksi terbaik sehebat pemain import dari negara lain. ""Perkara saya tak boleh lupakan setiap kali diberi peluang bermain apabila adanya bendera Malaysia di stadium. ""Saya pun tak tahu mana datang, tetapi apabila nama saya ada dalam senarai atau akan bermain, tak kisah sebagai pemain gantian atau utama pasti akan ada bendera Malaysia. ""Bila saya nampak bendera, saya rasa amat bangga dapat mewakili negara bermain di luar dan tunjukkan kemampuan pemain bola sepak dari Malaysia ke mata pihak luar. ""Memang bendera akan ada dekat Belgium, dekat Iceland pun ada juga...di Jepun pun sama, ada bendera Malaysia apabila saya turun bermain,"" katanya yang akui berbangga menjadi 'duta kecil' Malaysia sebagai pemain bola sepak. Menurutnya, rata-rata rakan sepasukan yang ditemuinya mengenali Malaysia dengan mercu tanda Menara Berkembar Petronas atau lebih dikenali dengan KLCC. ""Rakan sepasukan kebanyakannya kenal Malaysia. Kali pertama jumpa saya, mereka dah boleh agak saya orang Malaysia. ""Mereka akan cakap, mereka pernah datang ke KL (Kuala Lumpur) dan KLCC antara bangunan yang paling mereka suka sebut-sebut. Selain itu, keindahan pulau di Terengganu, Sabah, Pahang juga tempat yang mereka kata cantik. ""Terus terang saya amat bangga dan rasa negara kita memang dikenali dunia sebenarnya. Ia juga buatkan saya selesa dan rasa lebih harmoni dengan rakan-rakan sepasukan yang tahu mengenai negara saya,"" katanya. Ditanya sambutan ulang tahun kemerdekaan negara pada 31 Ogos setiap tahun, Luqman akui dia turut menyambut hari bersejarah itu bersama pihak kedutaan Malaysia di luar negara. ""Biasanya pihak kedutaan akan buat sambutan kemerdekaan. Masa di Belgium dulu, saya ada pergi sambut bersama rakyat Malaysia di sana. Ada juga tahun yang saya tak dapat sertai kerana ia bertindih dengan jadual latihan. ""Saya boleh katakan, sambutan di luar negara tak sama di Malaysia. Tetapi, sekurangnya kita dapat sambut dengan rakyat Malaysia yang lain sambil mengingati usaha tokoh pejuang kemerdekaan kita dulu,"" katanya."
Buktikan persepsi salah,https://www.hmetro.com.my/utama/2024/08/1127749/buktikan-persepsi-salah,Hafiz Ithnin,834,"Kuala Lumpur: Nisbah tenaga kerja tempatan dan asing sebanyak 1:4 dalam sektor pembinaan menunjukkan kebergantungan Malaysia kepada buruh asing masih terlalu tinggi. Namun, ramai rakyat tempatan tidak menyedari pembabitan dalam sektor pembinaan mampu menjana pendapatan melebihi upah sektor kolar biru. Lebih mendukacitakan, persepsi melanjutkan pengajian dalam bidang Pendidikan dan Latihan Teknikal dan Vokasional (TVET) juga sering dikaitkan dengan elemen bahaya, kotor dan sukar (3D) selain berpendapatan rendah. Persepsi ini perlu diubah berikutan TVET sektor yang terbukti melahirkan ramai usahawan berjaya bergelar jutawan. Mohamad Hanip Mansor, 49  ""Sebaik tamat Sijil Pelajaran Malaysia (SPM), saya terus melanjutkan pendidikan TVET di bawah Giat Mara pada 1992. ""Persepsi masyarakat seperti biasa, budak-budak tidak cerdik sahaja pergi ke jurusan pembinaan ini,"" katanya. Menurutnya, sebaik menamatkan pengajian dalam bidang TVET, dia bekerja 10 tahun sebagai juruteknik penyejukan udara di sebuah kilang di Pulau Pinang. Katanya, dalam tempoh itu, dia meneroka kemahiran di dalam bidang berkenaan dan membuka perniagaan sendiri sebagai juruteknik penghawa dingin. ""Menjadi usahawan bukan perkara mudah dan saya turut mempelajari pelbagai bidang ilmu lain untuk mengukuhkan perniagaan. ""Meskipun saya ada kemahiran dalam bidang penyejukan udara, tetapi ia saling bersangkut paut dengan bidang pembinaan lain. ""Saya akui pernah jatuh dalam perniagaan suatu masa dahulu dan bangun semula pada 2010 untuk ceburi bidang pembinaan yang begitu luas,"" katanya. Pada 2013, Hanip bergelar kontraktor kelas G1 dan kini dia mampu mengurus projek mencecah RM2 juta setahun dan mempunyai 14 kakitangan. Katanya, kerajaan sudah menyediakan pelbagai platform terbaik bagi membantu rakyat tempatan mencipta kerjaya  dalam sektor pembinaan. ""Jika diamati, kita ada sektor TVET yang membuka langkah pertama orang muda tempatan menimba ilmu. ""Selepas tamat pengajian mereka boleh gilap kemahiran dalam industri dan dalam masa sama cuba mencari peluang membina kerjaya sendiri,"" katanya. Katanya, masyarakat perlu sedar melanjutkan pendidikan dalam TVET langkah awal melahirkan usahawan pembinaan yang berjaya.   Siti Sofya Sabtu, 34  Anak kelima daripada enam beradik ini pelajar pintar, tetapi memilih melanjutkan pendidikan dalam bidang TVET selepas mendapat keputusan Sijil Pelajaran Malaysia (SPM). Bagi Sofya, tiada apa perlu dimalukan meskipun pada awalnya ada tanggapan dia buat kesilapan dalam membina kerjaya. Sofya berkata, dia melanjutkan pengajian di peringkat Sijil Kejuruteraan Mekanikal di Politeknik Pauh, Perlis pada 2008. Dia kemudian mengambil Sijil Kimpalan Fabrikasi Logam dan Sijil Kemahiran Malaysia tahap 1. ""Pada 2011 pula, saya lanjutkan pengajian di peringkat Diploma Kejuruteraan Mekanikal. Pada 2018, baharu saya lanjutkan pengajian di peringkat Ijazah Sarjana Muda Antroplogi dan Sosiologi di Universiti Sains Malaysia (USM). ""Sebenarnya ketika di peringkat sijil, saya sudah buka perniagaan sendiri pada 2010 iaitu dengan menawarkan perkhidmatan kimpalan besi kecil-kecilan dan hanya menumpang bengkel orang lain untuk beroperasi,"" katanya. Menurutnya, ketika itu agak sukar mendapatkan pelanggan kerana persepsi kejanggalan wanita melakukan tugas itu. Namun, dia tetap cekal untuk membuktikan kepada pelanggan dia sebagai wanita boleh memberikan kualiti kerja yang terbaik. ""Pada awalnya pelanggan melihat saya sebagai 'semut kecil' yang hanya boleh melakukan kerja kimpalan 'serpihan' sahaja dalam fabrikasi logam. Namun, dari semasa ke semasa saya tunjukkan keupayaan kualiti kerja setanding dengan mereka berpengalaman. ""Syukur selepas tiga tahun, saya kukuh dan mampu mempunyai pekerja sendiri. Kini saya ada perniagaan kejuruteraan, sewaan jentera, industri gas, perkakasan dan fabrikasi logam,"" katanya. Ditanya mengapa tidak melanjutkan pengajian di universiti selepas SPM, katanya, bermula dari bawah lebih baik untuk menggilap kemahiran dalam industri pembinaan. ""Bagi saya kemahiran satu ikhtiar hidup. Dari awal saya sedar menerokai bidang pembinaan mampu jamin masa depan lebih baik setanding graduan lulusan di universiti. ""Segala-galanya bermula daripada pembelajaran TVET yang ramai lihat ia sebagai satu bidang tidak menjamin masa depan dan hanya untuk mereka yang tidak cemerlang dalam akademik,"" katanya.  Mohamad Ismaydi Mohamad Noor, 48  ""Bidang kemahiran adalah perkara paling penting dan menarik dalam kehidupan. Biarpun ia sering dilihat satu bidang tidak popular, tetapi ia mampu melahirkan usahawan,"" katanya. Ismaydi berkata, sebaik tamat pendidikan dalam bidang TVET di Giat Mara, Tanah Merah, Kelantan, dia bekerja sebagai juruteknik elektrik selama tiga tahun di Puchong, Selangor. Ketika itu, dia tertarik dengan industri pembinaan yang dilihat mampu menjana pendapatan jika boleh menjadi pembekal barangan kepada pemain industri. ""Dalam tempoh tiga tahun, saya menjadi pemerhati dalam urusan jual beli membabitkan barangan pembinaan. Kemudian saya tekad berhenti kerja dan pulang ke Kelantan untuk membuka perniagaan sendiri iaitu menjadi pembekal barangan pembinaan kepada pemain industri. ""Ketika itu sekitar 2003, saya akui bukan mudah menjadi usahawan dalam bidang ini kerana dari segi ilmu barangan jualan saya mahir, namun dari segi selok-belok perniagaan perlu ambil masa untuk matang,"" katanya. Katanya, antara cabaran awal dihadapi untuk mengurus kos daripada pembekal utama, mendapatkan pembekal dan modal. ""Saya tidak mengalah dengan cabaran. Banyak jatuh bangun saya dalam membina perniagaan ini... ia proses pembelajaran untuk menjadikan kita matang pada masa depan untuk kukuhkan jenama. ""Saya bersyukur dengan adanya ilmu kemahiran banyak membantu berkaitan barangan teknikal untuk dibekalkan kepada kontraktor. ""Dari semasa ke semasa saya perlu meningkatkan ilmu pengetahuan mengenai teknologi baharu supaya dapat diterangkan kepada pelanggan,"" katanya. Kini, Ismaydi mempunyai lima cawangan perniagaan di Kelantan yang membekalkan pelbagai barangan industri pembinaan dan mempunyai 65 pekerja di bawahnya. Katanya, pilihannya melanjutkan pengajian di peringkat TVET yang disokong keluarga sebenarnya yang terbaik untuk kerjayanya sebagai usahawan pada hari ini,"" katanya."
Peluang julang muzik Borneo,https://www.hmetro.com.my/utama/2024/08/1127725/peluang-julang-muzik-borneo,Georgie Joseph,789,"TRIO jelitawan dari Borneo, Marsha Milan, Velvet Aduk dan Alena Murang bakal memahat sejarah tersendiri apabila buat julung kali beraksi di Dewan Filharmonik Petronas (DFP) bersama Orkestra Filharmonik Malaysia (MPO) pada 7 September ini.Gandingan penyanyi hebat yang menjayakan Konsert Sounds of Borneo. Menyifatkan peluang itu terlalu besar makna buat mereka bertiga secara peribadi. Ini adalah hadiah terindah atas keteguhan mereka memperjuang lagu-lagu dari Sabah dan Sarawak.Marsha atau nama sebenarnya Marsha Milan Londoh, 39, pencapaian itu cukup berbeza dengan apa yang dia miliki dalam karier seninya sekarang. Memang namanya kukuh dalam arus perdana tapi karya Borneo baginya cukup istimewa di hati.Beberapa tahun lalu, dia bersama teman baiknya Velvet ambil risiko buat projek lagu rakyat Sabah. Kerja-keras mereka berhasil apabila lagu hit seperti Sumandak Sabah berjaya menakluk pendengar dari pelbagai lapisan masyarakat.Jadi, apabila dapat membawa karya-karya itu ke pentas arus perdana, sangat menyentuh Marsha secara peribadi. Dia sendiri ingin terus mendidik rakyat Semenanjung mengenai kekayaan budaya Borneo.""Ini adalah mimpi jadi kenyataan untuk bekerja dengan MPO. Kami semua sangat teruja untuk konsert itu kerana ini adalah perjuangan kami martabatkan budaya sebagai warga Borneo. Ia juga mewakili puncak karier muzik kami.""Bermula dengan projek suka-suka, apabila melihat ramai yang menyokong karya Borneo kami, kami mahu terus menyumbang. Kami mahu mendidik terutama rakyat di Semenanjung semua aspek kebudayaan kami.""Pada masa sama, kami sendiri pun mahu terus mendalami budaya sendiri. Masih terlalu banyak yang kami tidak didedahkan. Lagu-lagu rakyat kami hasilkan pun boleh dikira cuma tampilkan permukaan budaya kami saja,"" katanya.Bagi Velvet atau nama sebenarnya Velvet Lawrence Aduk, 37, hakikatnya dia tidak pernah terbayang akan dapat peluang sebesar itu. Apalagi peluang itu adalah untuk meraikan muzik-muzik dari sebelah Borneo.""Kami selalu hasilkan lagu rakyat Sabah sebagai projek sendiri saja. Jadi, berhasil membawakan ke tahap lebih tinggi dan diiktiraf di pentas begini, agak mendebarkan juga.""Tapi pada masa sama, kami sangat gembira kerana mampu angkat lagi budaya kami untuk dilihat lebih ramai orang. Terutama buat warga Semenanjung. Memang kami sentiasa nantikan peluang begini.""Pencapaian ini adalah sangat besar untuk kami semua. Walaupun dalam hati rasa sangat risau untuk beraksi, tapi jemputan itu benar-benar satu penghormatan bermakna,"" katanya.Velvet tidak menafikan terbit rasa gementar kerana pentas DFP bertaraf antarabangsa dan cukup tinggi kelasnya. Menurutnya mereka sendiri teringin melihat kejutan buat diri apabila beraksi di samping MPO kelak.""Kelainan itu akan lebih kepada susunan muziknya. Ini kerana lagu-lagu kami rata-rata kedengaran sama dengan rentak kebiasaan Sabah dan Sarawak. Bila digabung dengan orkestra sendiri, itulah sebenarnya keistimewaan terbesar nanti.""Kami membawa lagu-lagu keraian kepada kelas lebih tinggi. Kami pun ternanti untuk kejutkan diri-sendiri juga. Kami pun awal-awal dulu hasilkan lagu kami secara spontan dan mutunya pun terikat dengan bajet terhad.""Yang buat saya gementar adalah melihat bagaimana kami bergabung sama atas satu pentas dan beraksi secara langsung. Ini kerana kami pun jarang adakan persembahan bersama disebabkan berjauhan,"" katanya. Alena atau nama sebenarnya Alena Ose' Murang, 35, pula gembira apabila pentas itu menjadi saksi perit jerihnya memperjuangkan instrumen tradisi Sape. Dia sendiri memang ada misi untuk tembus arus perdana.""Orang di Semenanjung memang nak tahu pasal Sape dan Sarawak. Tapi cabarannya, bagaimana nak bawa keluar penggunaan instrumen itu daripada acara-acara atau tujuan projek berkisar pelancongan semata-mata.""Biasanya memang untuk iklan dan showcase mengenai topik itu saja. Masih boleh, tapi bagaimana nak komersialkan ia menjadi lagu dalam industri muzik itu sendiri. Ia masih muzik dan boleh dengar hari-hari.""Saya memang mahu tembusi pasaran arus perdana tanpa mengubah muzik saya. Saya jenis tradisional dan enggan bermain Sape kontemporari. Tapi saya terbuka saja kalau perlu adun dengan aspek seperti genre pop,"" katanya.Alena yang berketurunan Kelabit tahu pasti akan ada kesulitan namun perlahan-lahan menyuntik gabung gabungan. Dia juga bersyukur industri arus perdana semakin terbuka dengan lebih banyak instrumen tradisi sekarang.Menyatakan keterujaannya beraksi di Sounds of Borneo, dia mendedikasikan pencapaian itu kepada komuniti Sape yang teguh berjuang. Dia tidak sabar merasai sendiri keajaiban di pentas bersama MPO.""Ini sangat besar maknanya buat komuniti pejuang Sape untuk pergi sejauh ini. Ini kerana, di Sarawak sendiri pun masih ramai yang belum melihat Sape. Mungkin dengar dalam lagu saja selama ini.""Ada tekanan tapi teruja lebih. Saya percaya orkestra itu akan serikan lagi bunyi Sape itu nanti. Contohnya untuk lagu Gituan pasal bintang, saya bayangkan atmosferanya nanti akan seperti di awang-awangan,"" katanya.Dalam pada itu, Ketua Jabatan Perniagaan & Pengurusan Hubungan Strategik MPO, Effendy Khalid yakin persembahan Marsha, Velvet, dan Alena bakal tinggalkan impak tersendiri.""Melodi dan susunan orkestra yang klasik sudah menjadi kepakaran kami. Tapi untuk bawakan asimilasi begini, kami perlu tampil dengan susunan lebih megah m yang akan dipimpin oleh konduktor Luqman Aziz.  ""Saya percaya ia akan menjadi sebuah konsert yang hebat. Sudah menjadi impian kami untuk menyediakan platform begini buat semua jenis muzik dari Malaysia,"" katanya."
Arif Aiman ziarah Faisal Halim,https://www.hmetro.com.my/utama/2024/08/1127704/arif-aiman-ziarah-faisal-halim,Firdaus Hashim,153,"Kuala Lumpur: Selepas membantu Johor Darul Ta'zim (JDT) menjuarai Piala FA, Sabtu lalu, pemain sensasi negara, Arif Aiman Hanapi sempat menziarahi Faisal Halim di rumah rakan sepasukannya bersama skuad Harimau Malaya itu.Menerusi gambar yang dikongsikan di laman Story Instagram milik Arif Aiman, dia sempat menemui Faisal di rumah pemain Selangor FC itu.""Segera sembuh dan semoga dipermudah urusan Mickey (Faisal Halim),"" tulis Arif Aiman.Hantaran itu kemudiannya disambut Faisal yang turut menzahirkan ucapan terima kasih.""Terima kasih Messi (Arif Aiman) datang melawat dan bagi semangat. Selamat maju jaya untuk perlawanan nanti,"" kata Faisal.Ini adalah gambar pertama buat kedua-dua pemain itu sejak Faisal disimbah asid pada 5 Mei lalu.Sebelum ini, Faisal disimbah asid oleh dua individu tidak dikenali di sebuah pusat belah-belah hingga mengakibatkan pemain itu terpaksa menjalani pembedahan kulit sebanyak empat kali.Sehingga kini, penjenayah terbabit masih belum diberkas dan membuatkan penyokong ternanti-nanti mengenai perkembangan siasatan kes itu."
Tidak adil salahkan PSM kualiti padang SNBJ - Iliyas,https://www.hmetro.com.my/utama/2024/08/1127681/tidak-adil-salahkan-psm-kualiti-padang-snbj-iliyas,Firdaus Hashim,385,"Kuala Lumpur: Perbadanan Stadium Malaysia (PSM) menganggap tidak adil menyalahkan pihaknya mengenai keadaan padang di Stadium Nasional Bukit Jalil (SNBJ) ketika saingan Pestabola Merdeka 2024 masih berbaki lapan hari sebelum dilangsungkan pada 4 dan 8 September ini.Perkara itu disuarakan Ketua Pegawai Eksekutif PSM, Iliyas Jamil yang menegaskan pihaknya sentiasa memantau keadaan padang SNBJ sama ada sebelum, ketika atau selepas padang itu digunakan.Ujarnya, dakwaan negatif mengenai padang sebaik selesainya aksi final Piala FA antara Johor Darul Ta'zim (JDT) dan Selangor FC pada Sabtu lalu tidak boleh dijadikan ukuran dengan mengandaikan kemungkinan situasi sama boleh berlaku ketika saingan Pestabola Merdeka berlangsung nanti.Sebaliknya, Iliyas yakin pihaknya masih mempunyai masa untuk menyediakan padang yang sebaiknya sebelum saingan empat negara itu bermula.""Padang itu kita akan sediakan hingga minit terakhir, maknanya pada hari permainan pun kita terus buat kerja kita sampailah sebelum perlawanan.""Ketika perlawanan pun (waktu rehat), kita akan betulkan apa-apa yang perlu sepanjang perlawanan.""Untuk mengeluarkan kenyataan seperti ini, ketika masih ada lebih kurang lapan hari pada saya tak adillah,"" katanya ketika dihubungi Arena Metro, hari ini.Semalam, Persatuan Bolasepak Malaysia (FAM) melahirkan kebimbangan mengenai mutu dan kualiti padang menjelang sepak mula Pestabola Merdeka 2024, pada minggu hadapan.Kebimbangan itu diluahkan selepas aksi final Piala FA hujung minggu lalu yang menyaksikan JDT menang 6-1 ke atas Selangor FC.Dalam aksi itu, kelihatan ada beberapa bahagian di permukaan padang mudah tercabut serta di penjuru tepi yang tidak rata dan berpasir.Jelas Iliyas, beliau tidak bersetuju 100 peratus tentang andaian segelintir pihak yang mendakwa keadaan padang tidak sempurna boleh mendatangkan kecederaan kepada pemain.""Sebenarnya kat tengah padang itu dah 'OK' dah, cumanya di bahagian sudut sahaja masih ada kelemahan sikit.""Sebelum final pun saya sudah sebutkan dalam temuramah yang menyatakan di sudut ini memang kita ada masalah daripada reka bentuk stadium itu.""Kita cuba sediakan terbaik untuk perlawanan tapi untuk menyatakan kecederaan ini disebabkan oleh padang semata-mata tak berapa nak 'fair',"" katanya.Isu kualiti padang SNBJ bukan perkara baharu apabila hal berkenaan sering dibangkitkan berpuluh kali sejak beberapa tahun lalu.Ketika ini, padang SNBJ menggunakan rumput jenis Zeon Zoysia yang ditukar pada pertengahan tahun lalu dengan menggantikan rumput lama iaitu Cow Grass.Rumput baharu ini adalah kurniaan daripada pemilik JDT, Tunku Ismail Sultan Ibrahim apabila padang jenis ini pernah digunakan kelab itu di Stadium Larkin dan Stadium Sultan Ibrahim."
Dua anggota polis parah tertimbus tanah ketika musnah bom,https://www.hmetro.com.my/utama/2024/08/1127679/dua-anggota-polis-parah-tertimbus-tanah-ketika-musnah-bom,Mohamad Fahd Rahmat,150,"Kluang: Dua anggota polis cedera parah selepas tertimbus ketika menjalankan tugas pemusnahan bom di tapak perumahan Jalan Tabah, Taman Sri Lambak, di sini kira-kira 3 petang, hari ini.Susulan kejadian itu, dua anggota dari Ibu Pejabat Polis Kontinjen (IPK) Johor itu kini dimasukkan ke Unit Rawatan Rapi (ICU) Hospital Enche' Besar Hajjah Khalsom untuk rawatan kecemasan.Dua anggota daripada Unit Pemusnah Bom yang terbabit dalam kejadian itu dikenal pasti sebagai Koperal Abd Halim Zainal dan Koperal Muhammad Faruuqi Shamsary.Kedua-dua mangsa dipercayai cedera parah pada beberapa anggota badan.Ketua Polis Johor, Komisioner M Kumar, mengesahkan berlaku kejadian tanah runtuh terbabit tetapi enggan mengulas lanjut mengenainya.""Saya belum mempunyai butiran lanjut mengenai tahap kecederaan, tetapi saya boleh mengesahkan anggota polis yang terbabit dalam kejadian itu dikejarkan ke hospital,"" katanya ketika dihubungi media.Terdahulu, tular di media sosial mengenai kehadiran ambulans ke kawasan perumahan berkenaan hingga mengundang pertanyaan penduduk setempat"
'Saya ajar arwah isteri mengucap kalimah syahadah' - Suami,https://www.hmetro.com.my/utama/2024/08/1127580/saya-ajar-arwah-isteri-mengucap-kalimah-syahadah-suami,Alias Abd Rani,388,"Batu Pahat: ""Sayalah individu yang mengajar arwah mengucap kalimah syahadah,"" kata Tajudin Supaat, 56, suami kepada Allahyarham Fauziah Selamat, 46, yang maut dalam kemalangan di Kilometer (KM) 80, Jalan Johor Bahru-Ayer Hitam, dekat Renggam, semalam.Kemalangan berlaku ketika arwah dalam perjalanan dari rumahnya di Taman Melewar, Parit Raja, di sini, ke sekolah tempatnya mengajar di Sekolah Agama Bandar Renggam.Tajudin berkata, kira-kira 30 minit sebelum mendapat berita dukacita itu, arwah isterinya sempat menghubungi memaklumkan dia mahu bergerak ke sekolahnya kira-kira 12.15 tengah hari.Ketika itu, Tajudin yang dalam perjalanan ke Machap dengan harapan mahu berjumpa isterinya seketika sebelum arwah menyambung tugas sebagai Guru Penolong Kanan 1 di sekolah terbabit.""Sewaktu dalam perjalanan ke sana (Machap), hati saya sudah tidak sedap seolah-olah ada sesuatu tidak kena berlaku. Kemudian saya ternampak satu kemalangan dan dalam hati saya mengatakan seperti mengenali kenderaan itu.""Bila saya lihat nombor pendaftaran, barulah saya tahu isteri terbabit dalam kemalangan. Tanpa melengahkan masa, saya terus menerpa ke arahnya yang ketika itu sedang tersepit di tempat duduk pemandu.""Saya ajarnya mengucap walaupun ketika itu keadaannya sudah 50-50. Akhirnya, saya terdengar 'Allah, Allah', sebelum disahkan meninggal atas pangkuan saya. Hati saya berkata ikhlas, reda dan 'melepaskan' dia untuk selama-lamanya,"" katanya ketika ditemui di rumahnya di Taman Manis, Parit Raja, di sini, hari ini.Tajudin dalam nada suara tersekat-sekat memberitahu, dia beberapa kali mencuba untuk mengeluarkan isterinya, namun gagal kerana arwah tersepit di tempat duduk pemandu.""Saya ingatkan dapat jumpa dia sekejap di Machap, tapi sayangnya saya hanya jumpa dalam keadaan begitu. Paling menyedihkan pemergiannya ketika hanya tinggal tiga hari kami akan menyambut ulang tahun perkahwinan kelima.""Saya menikahinya pada 29 Ogos 2019, dia meninggal (dunia pada) 26 Ogos (semalam). Saya tidak dapat bayangkan perasaan ketika ini apabila insan tersayang pergi dalam sekelip mata.""Apa yang membanggakan ialah arwah tidak pernah meninggalkan wuduk setiap kali mahu ke sekolah. Kalau dia salam dengan saya, dia akan ambil wuduk dan terus ke sekolah, itulah rutin dilakukan setiap hari,"" katanya.Dalam pada itu, Tajudin berkata, arwah memohon untuk berpindah sekolah berdekatan rumah di Parit Raja beberapa kali, namun ditolak.Katanya, setiap hari, isterinya akan menempuh perjalanan pergi balik hampir 100 kilometer sejak lima tahun mengajar di sekolah terbabit.""Dia nak sangat pindah tapi belum ada rezeki, hari ini dia memang pindah ke sini untuk selama-lamanya,"" katanya sambil memberitahu jenazah isterinya disemadikan Tanah Perkuburan Islam Parit Raja pada 10 malam tadi."
'Apa kau buat dekat anak buah kami',https://www.hmetro.com.my/utama/2024/08/1127463/apa-kau-buat-dekat-anak-buah-kami,Muhaamad Hafis Nawawi,290,"Gombak: Bapa tiri dan ibu kandung didakwa di Mahkamah Majistret Selayang, hari ini, atas pertuduhan membunuh anak perempuan mereka berusia lapan tahun pada 17 Ogos lalu.  Tertuduh, Mohamad Zulhelmy Amirrudin, 29, bekerja sebagai pengawal keselamatan dan isterinya, Norfazira Radzi, 30, penjual aiskrim, mengangguk faham sejurus pertuduhan dibacakan jurubahasa di hadapan Majistret Chai Guan Hock.  Bagaimanapun, tiada pengakuan direkodkan kerana kes bunuh adalah di bawah bidang kuasa Mahkamah Tinggi.  Mengikut kertas pertuduhan, tertuduh didakwa mengikut Seksyen 302 Kanun Keseksaan iaitu mereka bersama-sama melakukan bunuh dengan menyebabkan kematian ke atas Nur Anissa Afiera Muhamad Zulhafize di pangsapuri Sandalwood Court, Bandar Tasik Puteri, Rawang, di sini, antara jam 11.51 pagi hingga jam 3.51 petang, 17 Ogos lalu.  Jika disabitkan mengikut Seksyen 302 Kanun Keseksaan, tertuduh boleh dihukum gantung sampai mati atau dipenjara minimum 30 tahun dan maksimum 40 tahun dan tidak kurang 12 sebatan.  Prosiding kes dikendalikan Timbalan Pendakwa Raya Nor Izairah Zainal manakala tertuduh tidak diwakili peguam.   Nor Izairah juga memohon mahkamah menetapkan tarikh sebutan baharu bagi mendapatkan laporan bedah siasat dan laporan kimia.  Mahkamah kemudian menetapkan tarikh sebutan semula kes pada 16 Oktober ini dan tidak membenarkan jaminan terhadap tertuduh.  Terdahulu, di luar mahkamah, sebaik kedua-dua tertuduh tiba, beberapa individu dipercayai ahli keluarga bapa kandung mangsa melaungkan takbir dan berteriak pembunuh.  ""Apa kau buat dekat anak buah kami...pembunuh, kami mahu keadilan,"" katanya.  Harian Metro sebelum ini melaporkan kanak-kanak perempuan berusia lapan tahun dipukul dengan tangan, kaki, tali pinggang, penyangkut baju dan senjata tumpul sehingga meninggal dunia.  Hasil siasatan mendapati, mangsa disahkan meninggal dunia di rumahnya oleh pembantu pegawai perubatan Hospital Sungai Buloh.  Pemeriksaan awal ke atas tubuh badan mangsa mendapati terdapat kesan kecederaan di bahagian muka, bibir, paha, dagu dan lutut.  Susulan itu, polis menahan bapa tiri dan ibu kandungnya di sebuah pangsapuri di Bandar Tasik Puteri, Rawang."
Muhyiddin mengaku tidak bersalah menghasut,https://www.hmetro.com.my/utama/2024/08/1127449/muhyiddin-mengaku-tidak-bersalah-menghasut,Nor Fazlina Abdul Rahim dan Paya Linda Yahya,522,"Gua Musang: Pengerusi Perikatan Nasional (PN), Tan Sri Muhyiddin Yassin didakwa di Mahkamah Sesyen, di sini hari ini, atas pertuduhan mengeluarkan perkataan menghasut di Felda Perasu, 14 Ogos lalu. Bekas perdana menteri itu bagaimanapun mengaku tidak bersalah terhadap pertuduhan dan mohon dibicarakan di hadapan Hakim Nik Mohd Tarmizie Nik Mohd Shukri. Mengikut pertuduhan, Muhyiddin didakwa menyebut perkataan menghasut sebagaimana ayat yang bergaris. Ayat berkenaan adalah ""Saya nak ceritakan mungkin orang Nenggiri ingatkah.. tak ingat. Saya waktu itu, sekali lagi diberikan sokongan ada 115 Ahli Parlimen yang sokong saya.Ikut Perlembagaan kalau saya sebagai Ahli Parlimen ada dapat sokongan 114, campur saya Muhyiddin Yassin ada satu Parlimen jadi 115. Kerusi Parlimen 222. Kalau bahagi 2 berapa? 111... kalau dapat lebih 1 dia boleh bentuk kerajaan. Tapi saya dapat 115.Kalau ikut kiraan Perlembagaan saya sudah ada jumlah yang lebih daripada mencukupi untuk jadi Perdana Menteri. Ini bukan nak mengungkit tapi it's a record of history. Tapi entah macam mana Yang Dipertuan Agong waktu itu tak ajak jemput saya pergi Istana angkat sumpah. Siapa yang Dipertuan Agong dulu? Faham dah la eh. Kita tak nak cerita apa-apa buruk eh, tapi yang itu bagi saya agak luar biasa...tapi takpe lah. Maka lepas tu terbentuklah kerajaan Perpaduan.. sekarang ni kita panggil kerajaan Madanon.""Kesalahan itu dilakukan berhampiran Dewan Semai Bakti di Felda Perasu di Gua Musang antara 10.30 hingga 11.50 malam, 14 Ogos lalu.Tertuduh didakwa mengikut Seksyen 4(1)(b) Akta Hasutan 1948 yang boleh dihukum mengikut subseksyen 4(1) akta sama yang memperuntukkan hukuman denda sehingga RM5,000 atau penjara sehingga tiga tahun, atau kedua-duanya, jika sabit kesalahan.Pendakwaan dilakukan enam timbalan pendakwa raya yang diketuai Datuk Umar Saifuddin Jaafar dan Muhyiddin diwakili lima peguam iaitu Amer Hamzah Arshad, Chetan Jethwani, Datuk Seri Takiyuddin Hassan, Mohd Nasir Abdullah dan Mariana Mat Kudin.Terdahulu, Umar Saifuddin memohon jaminan ditawarkan sebanyak RM20,000 selain mengenakan syarat tambahan berhubung perintah larangan bersuara dan mengeluarkan kenyataan berhubung isu berkenaan.Amer Hamzah pula memaklumkan jaminan yang ditawarkan sebanyak RM20,000 adalah tidak wajar dan keterlaluan, memandangkan sebelum ini Menteri Besar Kedah, Datuk Seri Muhammad Sanusi Md Nor hanya dikenakan jaminan RM5,000 sahaja.Katanya, jaminan RM5,000 sudah memadai dan tidak perlu mengenakan sebarang perintah larangan bersuara memandangkan isu berkenaan sudah diketahui umum.""Malah anak guam saya juga mengeluarkan kenyataan fakta dan segala bukti sudah diserahkan kepada pihak polis untuk diperincikan. Justeru tidak perlu syarat tambahan dikenakan selain jaminan hanya RM5,000 sahaja,"" katanya.Mahkamah kemudiannya menawarkan jaminan sebanyak RM5,000 dan menolak permohonan pihak pendakwaan berhubung perintah larangan bersuara.Mahkamah juga menetapkan 4 November sebagai tarikh sebutan semula kes.  Terdahulu Muhyiddin tiba di mahkamah pada kira-kira 8.43 pagi dengan diiringi pimpinan parti termasuk Setiausaha Agung Bersatu, Datuk Seri Hamzah Zainuddin dan Naib Presiden Bersatu, Datuk Dr Radzi Jidin. Beliau menghadapi pertuduhan mengikut Seksyen 4 (1) Akta Hasutan 1948.Semalam, Ketua Polis Negara, Tan Sri Razarudin Husain dilapor mengesahkan Muhyiddin disiasat mengikut Akta Hasutan susulan ceramahnya berkait Raja, Agama dan Kaum (3R) dalam kempen PRK Dun Nenggiri, baru-baru ini. Polis menerima 30 laporan polis berkaitan ucapan Muhyiddin dan serama 66 saksi diambil keterangan bagi membantu siasatan. Sebelum itu, tular di media sosial ucapan Ahli Parlimen Pagoh terbabit yang dikatakan menyentuh kewibawaan Sultan Pahang, Al-Sultan Abdullah Ri'ayatuddin Al-Mustafa Billah Shah ketika baginda menjadi Yang di-Pertuan Agong Ke-16."
Remaja Orang Asli didakwa bunuh Nuraina Humaira,https://www.hmetro.com.my/utama/2024/08/1127444/remaja-orang-asli-didakwa-bunuh-nuraina-humaira,Muhamad Lokman Khairi,216,"Sungai Siput: Remaja lelaki dihadapkan ke Mahkamah Majistret di sini, hari ini atas tuduhan membunuh kanak-kanak perempuan Orang Asli yang juga orang kurang upaya (OKU) pendengaran dan lembam. Tertuduh yang berusia 17 tahun itu mengangguk faham selepas pertuduhan dibacakan di hadapan Majistret Nurul Asyifa Redzuan. Tiada pengakuan direkodkan daripada tertuduh berikutan kes bunuh di bawah bidang kuasa Mahkamah Tinggi. Tertuduh didakwa menyebabkan kematian Nuraina Humaira Rosli, 10, di kawasan paya Kampung Bersah, Pos Kuala Mu, Lasah di sini, antara 2.30 petang hingga 5 petang, 16 Ogos lalu. Kesalahan didakwa mengikut Seksyen 302 Kanun Keseksaan yang memperuntukkan hukuman mati atau penjara antara 30 hingga 40 tahun serta sebatan minimum 12 sebatan, jika disabitkan. Bagi pesalah kanak-kanak hendaklah ditahan di penjara selama mana diperkenan mengikut Seksyen 97(2) Akta Kanak-Kanak 2001. Pendakwaan dikendalikan oleh Timbalan Pendakwa Raya RS Vitthiyeswary, manakala tertuduh tidak diwakili peguam. Mahkamah menetapkan 28 Oktober depan sebagai sebutan semula kes untuk serahan laporan kimia, patologi, asid deoksiribonukleik (DNA) dan laporan prestasi pelajar.  Pada 17 Ogos lalu, mayat Nuraina Humaira yang juga murid tahun empat Sekolah Kebangsaan (SK) Pos Kuala Mu ditemukan di kawasan berpaya di perkampungan Orang Asli Kampung Bersah kira-kira 4.20 petang, selepas semalaman dilapor hilang. Ketua Polis Daerah Sungai Siput, Superintendan Mohd Khaizam Ahmad Shahabudin dilaporkan berkata, hasil bedah siasat menemukan kesan koyakan pada kemaluan mangsa yang memungkinkan mangsa dirogol, selain tekanan di bahagian leher."
Sudah enam kali kemo,https://www.hmetro.com.my/utama/2024/08/1127422/sudah-enam-kali-kemo,Zuliaty Zulkiffli,348,"Sungai Petani: Seorang penuntut Universiti Islam Antarabangsa (UIA), Gombak, Selangor  menangguhkan sementara pengajiannya akibat barah limfoma hodgkin tahap empat yang dihidapi sejak setahun lalu.  Nur Maisarah Saaid Azlan, 23, berkata, dia yang menuntut di semester lima jurusan Ijazah Sarjana Muda Seniguna dan Reka Bentuk, malah pernah memperoleh Anugerah Dekan, berbuat demikian  demi  menumpukan perhatian bagi rawatan kemoterapi dan radioterapi.  Katanya, dia dikesan menghidap barah itu selepas batuk teruk dan kerap demam menuntut  belajar di UIA.  ""Saya menjalani pemeriksaan di Hospital Selayang, Selangor ketika itu, dan doktor  menyangka saya menghidap tibi.  ""Bagaimanapun, selepas itu, doktor ambil sampel darah dan ketika itu saya disahkan menghidap barah limfoma,"" katanya ditemui di rumah keluarganya di Taman Lembah Bujang, Merbok di sini, semalam.  Menurutnya, ketika masih menuntut, dia yang tidak mahu menyusahkan ibu, Hafeizan Abu Zarin, 46, bekerja sambilan bagi membiayai kos ulang-alik ke hospital.  Katanya, dia bekerja sambilan di  kafe makanan di Gombak dengan bayaran RM7 sejam selepas habis waktu belajar.  ""Saya gunakan gaji itu untuk bayar  asrama manakala yuran pengajian saya gunakan pinjaman Perbadanan Tabung Pendidikan Tinggi Nasional (PTPTN).  ""Namun, selepas doktor memaklumkan barah saya makin merebak, saya mengambil keputusan  pulang ke kampung untuk menyambung rawatan di Hospital Sultanah Bahiyah (HSB) di Alor Setar.  ""Setakat ini, saya menjalani enam kali rawatan kemoterapi  pusingan pertama dan menjalani pusingan kedua kemoterapi tidak lama lagi,"" katanya.  Nur Maisarah berkata, ibunya  menghantarnya ke HSB dan sepanjang dia dimasukkan ke wad, dia tinggal sendirian, memandangkan ibunya perlu menguruskan rumah.  Katanya, bapanya, Azlan Said meninggal dunia ketika dia berusia 10 tahun akibat serangan jantung menyebabkan ibunya seorang diri membesarkan empat anak dan tidak bekerja.  ""Abang saya, Muhamad Danial,  25, juga penuntut UIA dan kini  menjalani latihan amali di sini, manakala adik ketiga,  Muhammad Adam, 18, menuntut di sebuah institusi pengajian tinggi swasta (IPTS) dalam bidang kulinari di Negeri Sembilan.  ""Adik bongsu, Nur Marsya, 15, belajar di  madrasah tahfiz di Terengganu.  ""Ibu ambil tempahan menjual kek tetapi bergantung kepada permintaan. Ibu juga ambil upah melakukan apa saja kerja sampingan untuk membesarkan kami,"" katanya.  Orang ramai yang ingin membantu boleh menghulurkan sumbangan melalui akaun Maybank 1521 8914 0915 di atas nama Nur Maisarah Saaid Azlan."
Syukuri nikmat hidup aman damai di Malaysia,https://www.hmetro.com.my/utama/2024/08/1127411/syukuri-nikmat-hidup-aman-damai-di-malaysia,Ramlah Zainal,278,"Kuala Lumpur: Sepanjang tempoh 67 tahun Malaysia mencapai kemerdekaan, pelbagai kejayaan dan pencapaian sudah dikecapi negara kita ketika ini.Sebagai anak Malaysia, pastinya pelakon popular Siti Saleha, 34, berasa bangga dan bersyukur dengan pelbagai pencapaian dikecapi negara itu.""Syukur, Alhamdulillah, sepanjang tempoh 67 tahun kemerdekaan, saya nampak pelbagai pencapaian dikecapi dan Malaysia juga dikenali sebagai sebuah negara pelbagai kaum dan budaya.""Saya juga berasa gembira melihat keharmonian yang dikecapi rakyat itu sampailah sekarang.""Ia sesuatu yang amazing (menakjubkan) dan saya sangat gembira menjadi anak Malaysia,"" katanya.Meskipun berdarah kacukan Melayu-Inggeris, Siti Saleha atau nama sebenarnya, Siti Saleha Mohd Baharum mengakui kemerdekaan mempunyai pengertian cukup besar buat dirinya.""Pengertian kemerdekaan bagi saya ialah kebebasan untuk kita pergi ke mana sahaja dalam negara tanpa ada perasaan bimbang.""Terutamanya, kalau kita nak lepak kat kedai mamak, kita boleh saja lepak jam 2 hingga 3 pagi dengan kawan-kawan dalam keadaan yang selamat,"" katanya.Mengulas apa dibanggakannya sebagai anak Malaysia, kata Siti Saleha, dia menyukai budaya kita yang membabitkan pelbagai latar belakang yang berbeza.""Secara peribadi, saya suka kepada budaya kita yang membabitkan pelbagai latar belakang yang berbeza, pelbagai kaum dan agama tetapi rakyat dapat hidup dengan harmoni.""Kita juga ada bahasa yang tersendiri dan apa yang saya suka ialah kita saling hormat menghormati bila kita berkomunikasi antara satu sama lain.""Bila kita bercakap pun bahasa yang digunakan ialah kita pinjam bahasa Cina dan India sikit seperti yang semua orang akan faham. Jadi, itu yang buat kita rasa istimewa menjadi anak Malaysia,"" katanya.Ditanya harapannya kepada kemerdekaan pula, kata Siti Saleha, dia berharap negara kita mengamalkan demokrasi yang matang.""Saya juga berharap, kita juga boleh menikmati kemajuan ekonomi yang seimbang untuk seluruh rakyat,"" katanya."
Cukup saya saja faham,https://www.hmetro.com.my/utama/2024/08/1127377/cukup-saya-saja-faham,Norhayati Nordin,662,"Meskipun tidak mahu lagi terpalit kisah sensasi dan gosip, namun nama penyanyi, Adira Suhaimi, 32, agak 'hangat' di media sosial sejak beberapa bulan ini ia susulan isu perceraian dengan bekas suaminya, Datuk Red.   Pada 24 April lalu, Adira yang juga ibu empat cahaya mata sah bercerai talak satu di Mahkamah Rendah Syariah Gombak Barat, Rawang selepas sembilan tahun hidup bersama dengan bekas suaminya itu.   Bagaimanapun, Adira kini difahamkan menjalin semula 'ikatan kasih' bersama Datuk Red atau nama sebenarnya, Datuk Seri Adnan Abu, 47, serta merancang bernikah semula.   Namun, timbul pula cakap-cakap kurang manis membabitkan 'duda dan janda' ini yang disifatkan cuba mempermain institusi rumah tangga, suka-suka bercerai serta mempunyai agenda tertentu.  Adira ditemui berkata, dia faham apa yang diperkatakan itu terutama komen segelintir netizen di media sosial, tetapi mengambil positif saja kerana beranggapan mereka tidak tahu situasi sebenar yang pernah dilaluinya.""Saya tahu memang ada orang cakap dan komen macam itu (suka-suka bercerai), tetapi yang lalui semuanya adalah saya. Jadi, mereka boleh kata begitu sebab tidak tahu apa-apa dan saya tak marah pun.""Biarkanlah mereka kerana apa yang sebenarnya, saya sendiri tidak pernah terfikir untuk 'bermain-main' dengan perceraian. Lagi pula, mereka yang bercakap itu tidak duduk di dalam 'kasut' saya. Tapi, Allah tahu segalanya.""Apa yang terjadi dalam perhubungan rapat saya dengan Abang Red (sapaan mesra Datuk Red kini) berlaku selepas habis idah, itulah dia dan saya bukan pun nak buat 'prank',"" katanya berbicara lanjut.   Menurut wanita kelahiran Sabah ini, dia juga berasakan wajar dan layak untuk bekas suaminya itu diberikan peluang kedua di atas sebab-sebab tertentu yang tidak perlu didedahkan dan cukup hanya mereka yang tahu.""Saya dan Abang Red memang ada berbincang mengenai perkara ini (peluang kedua) dan kami sama-sama mahu mencuba semula selepas mengambil kira beberapa perkara. Tapi, saya tak mahulah kongsi apa yang sudah dibincangkan itu. ""Ia terlalu peribadi bagi kami. Cukuplah saya dan Abang Red saja faham. Bagaimanapun, apa yang kami rancang itu (rujuk semula) hanya Allah yang akan menentukannya. Kalau takdir tertulis, kami masih ada jodoh lagi, insyaAllah akan ada.""Saya mohon doakan baik-baik buat kami sekeluarga. Alhamdulillah, apapun anak-anak faham dan mereka okay saja sekiranya kami mahu rujuk, tapi semua ini (bernikah) bukanlah dalam masa terdekat,"" kata Adira ketika hadir pada sidang media drama dalam talian, Jangan Tinggal Abang Dek! yang dibintanginya bersama Datuk Adi Putra sebagai watak utama di ibu kota, baru-baru ini.   Adira dan Datuk Red sebelum ini berkahwin di Songkhla, Thailand pada 3 Disember 2015 sebagai isteri kedua. Hasil perkahwinan itu, mereka dikurniakan empat anak iaitu Anggrek, 7, Asan, 6, Anggun, 5, dan Ayob, 2.'Kisah Lama' Terbuka Semula Kembali semula ke dalam bidang lakonan yang sudah lama ditinggalkan, Adira berkata dia teruja mendapat peluang itu daripada pengarah, penerbit dan penulis skrip berpengalaman, Erma Fatima.   Menurut Adira, ditambah genre drama yang menarik iaitu komedi romantik dan jalan cerita mengenai wanita berhadapan sikap suami mata keranjang yang tak boleh lihat wanita cantik, membuatkan dia ingin mencuba""Saya gembira dapat berlakon semula dan sudah fikir semasak-masaknya. Apatah lagi, anak-anak juga sudah besar dan ada ahli keluarga serta pembantu di rumah untuk menjaga mereka ketika saya keluar bekerja,"" katanya.   Ditanya juga kebimbangannya terhadap 'cerita lama' dirinya akan terbuka semula rentetan era pengaruh media sosial sekarang, Adira berkata, dia sudah bersedia kerana faham ia perkara yang tidak boleh dikawal.""Macam saya katakan, kalau mereka (netizen) nak kata saya pernah 'menyondol' ke atau apa-apa saja, terpulanglah. Saya tahu, itu kisah silam saya dan semua orang pun mesti pernah buat silap.""Saya bukan orang baik dan saya juga bukanlah jahat pun. Tapi, dalam kehidupan ini, semua daripada kita ada membuat kesilapan dan begitu juga saya. Kita semua tidak ada yang sempurna,"" katanya.  Selain Adira dan Adi, pelakon lain yang membintangi drama Jangan Tinggal Abang Dek! yang diarahkan Amor Rizan ini ialah Fathia Latiff, Nabila Huda, Elly Mazlein, Alya Iman dan ramai lagi.   Drama dihasilkan sebanyak 10 episod itu akan disiarkan kepada penonton di aplikasi TikTok dan Instagram (IG) Karya TV pada setiap Jumaat, Sabtu dan Ahad dengan durasi tayangan selama tiga minit."
Cukup saya saja faham,https://www.hmetro.com.my/utama/2024/08/1127377/cukup-saya-saja-faham,Norhayati Nordin,662,"Meskipun tidak mahu lagi terpalit kisah sensasi dan gosip, namun nama penyanyi, Adira Suhaimi, 32, agak 'hangat' di media sosial sejak beberapa bulan ini ia susulan isu perceraian dengan bekas suaminya, Datuk Red.   Pada 24 April lalu, Adira yang juga ibu empat cahaya mata sah bercerai talak satu di Mahkamah Rendah Syariah Gombak Barat, Rawang selepas sembilan tahun hidup bersama dengan bekas suaminya itu.   Bagaimanapun, Adira kini difahamkan menjalin semula 'ikatan kasih' bersama Datuk Red atau nama sebenarnya, Datuk Seri Adnan Abu, 47, serta merancang bernikah semula.   Namun, timbul pula cakap-cakap kurang manis membabitkan 'duda dan janda' ini yang disifatkan cuba mempermain institusi rumah tangga, suka-suka bercerai serta mempunyai agenda tertentu.  Adira ditemui berkata, dia faham apa yang diperkatakan itu terutama komen segelintir netizen di media sosial, tetapi mengambil positif saja kerana beranggapan mereka tidak tahu situasi sebenar yang pernah dilaluinya.""Saya tahu memang ada orang cakap dan komen macam itu (suka-suka bercerai), tetapi yang lalui semuanya adalah saya. Jadi, mereka boleh kata begitu sebab tidak tahu apa-apa dan saya tak marah pun.""Biarkanlah mereka kerana apa yang sebenarnya, saya sendiri tidak pernah terfikir untuk 'bermain-main' dengan perceraian. Lagi pula, mereka yang bercakap itu tidak duduk di dalam 'kasut' saya. Tapi, Allah tahu segalanya.""Apa yang terjadi dalam perhubungan rapat saya dengan Abang Red (sapaan mesra Datuk Red kini) berlaku selepas habis idah, itulah dia dan saya bukan pun nak buat 'prank',"" katanya berbicara lanjut.   Menurut wanita kelahiran Sabah ini, dia juga berasakan wajar dan layak untuk bekas suaminya itu diberikan peluang kedua di atas sebab-sebab tertentu yang tidak perlu didedahkan dan cukup hanya mereka yang tahu.""Saya dan Abang Red memang ada berbincang mengenai perkara ini (peluang kedua) dan kami sama-sama mahu mencuba semula selepas mengambil kira beberapa perkara. Tapi, saya tak mahulah kongsi apa yang sudah dibincangkan itu. ""Ia terlalu peribadi bagi kami. Cukuplah saya dan Abang Red saja faham. Bagaimanapun, apa yang kami rancang itu (rujuk semula) hanya Allah yang akan menentukannya. Kalau takdir tertulis, kami masih ada jodoh lagi, insyaAllah akan ada.""Saya mohon doakan baik-baik buat kami sekeluarga. Alhamdulillah, apapun anak-anak faham dan mereka okay saja sekiranya kami mahu rujuk, tapi semua ini (bernikah) bukanlah dalam masa terdekat,"" kata Adira ketika hadir pada sidang media drama dalam talian, Jangan Tinggal Abang Dek! yang dibintanginya bersama Datuk Adi Putra sebagai watak utama di ibu kota, baru-baru ini.   Adira dan Datuk Red sebelum ini berkahwin di Songkhla, Thailand pada 3 Disember 2015 sebagai isteri kedua. Hasil perkahwinan itu, mereka dikurniakan empat anak iaitu Anggrek, 7, Asan, 6, Anggun, 5, dan Ayob, 2.'Kisah Lama' Terbuka Semula Kembali semula ke dalam bidang lakonan yang sudah lama ditinggalkan, Adira berkata dia teruja mendapat peluang itu daripada pengarah, penerbit dan penulis skrip berpengalaman, Erma Fatima.   Menurut Adira, ditambah genre drama yang menarik iaitu komedi romantik dan jalan cerita mengenai wanita berhadapan sikap suami mata keranjang yang tak boleh lihat wanita cantik, membuatkan dia ingin mencuba""Saya gembira dapat berlakon semula dan sudah fikir semasak-masaknya. Apatah lagi, anak-anak juga sudah besar dan ada ahli keluarga serta pembantu di rumah untuk menjaga mereka ketika saya keluar bekerja,"" katanya.   Ditanya juga kebimbangannya terhadap 'cerita lama' dirinya akan terbuka semula rentetan era pengaruh media sosial sekarang, Adira berkata, dia sudah bersedia kerana faham ia perkara yang tidak boleh dikawal.""Macam saya katakan, kalau mereka (netizen) nak kata saya pernah 'menyondol' ke atau apa-apa saja, terpulanglah. Saya tahu, itu kisah silam saya dan semua orang pun mesti pernah buat silap.""Saya bukan orang baik dan saya juga bukanlah jahat pun. Tapi, dalam kehidupan ini, semua daripada kita ada membuat kesilapan dan begitu juga saya. Kita semua tidak ada yang sempurna,"" katanya.  Selain Adira dan Adi, pelakon lain yang membintangi drama Jangan Tinggal Abang Dek! yang diarahkan Amor Rizan ini ialah Fathia Latiff, Nabila Huda, Elly Mazlein, Alya Iman dan ramai lagi.   Drama dihasilkan sebanyak 10 episod itu akan disiarkan kepada penonton di aplikasi TikTok dan Instagram (IG) Karya TV pada setiap Jumaat, Sabtu dan Ahad dengan durasi tayangan selama tiga minit."
Final Piala FA hilang seri kerana JDT satu tahap lebih tinggi - Jamal Nasir,https://www.hmetro.com.my/utama/2024/08/1127324/final-piala-fa-hilang-seri-kerana-jdt-satu-tahap-lebih-tinggi-jamal-nasir,Amirul Fazli Zulkafli,301,"Kuala Lumpur: Kemenangan besar Johor Darul Ta'zim (JDT) 6-1 ke atas Selangor FC di final Piala FA, Sabtu lalu, membuktikan pasukan Harimau Selatan itu berada di satu tahap lebih tinggi berbanding pasukan lain. Bekas pemain kebangsaan, Datuk Jamal Nasir Ismail berkata, JDT jelas lebih unggul dan berada pada tahap berbeza berbanding pasukan lain di Liga Malaysia ketika ini.""Mana-mana pasukan, dia (JDT) menang dengan jaringan agak besar dan hanya PDRM FC sahaja (saingan Liga Super) setakat ini yang mampu seri lawan mereka. ""Kedah Darul Aman pun kena 3-0 (agregat 5-1) sewaktu separuh akhir Piala FA. ""Pasukan JDT ini boleh katakan sempurnalah dari penjaga gol hingga ke bahagian penyerang. Jadi, pasukan lain yang akan berhadapan mereka perlu buat persediaan lebih baik. ""Untuk perlawanan akhir itu saya nampak dia hilang seri kerana keputusan akhir sepatutnya betul-betul seri (pemenang ditentukan melalui sepakan penalti), 1-0 atau 2-1,"" katanya kepada Arena Metro. Sehubungan itu, Jamal Nasir berkata, Selangor FC perlu menggunakan masa yang ada sebaik mungkin untuk melakukan 'kerja rumah' bagi menyediakan pasukan bersaing di Liga Juara-Juara Asia (ACL) II yang bermula 17 September depan. Beliau berkata, apa yang terjadi di final Piala FA Sabtu lalu, harus dijadikan pengajaran dan sebagai pengukur terbaik bagi melihat serta memperbaiki segera segala kekurangan di dalam skuad Merah Kuning. Jelasnya, untuk bermain di peringkat Asia, sesebuah pasukan itu harus bersedia dari pelbagai aspek  agar mereka mampu memberi saingan dan mendapatkan keputusan positif dalam perlawanan itu nanti. ""Selangor boleh tengok apa yang perlu diperbaiki untuk melangkah ke ACL II kerana cabarannya lebih kompetitif berbanding di liga tempatan. ""Selangor harus bersedia lebih rapi dan mereka masih ada masa untuk baiki semua ini. Bila pergi ke AFC atau ACL II, persediaan itu perlu tiga kali ganda terutama dari segi kecergasan, ketahanan mental dan fizikal. Semua itu kena diambil kira,"" katanya."
"Bekas pengendali England, Eriksson meninggal dunia",https://www.hmetro.com.my/utama/2024/08/1127316/bekas-pengendali-england-eriksson-meninggal-dunia,Reuters,102,"Stockholm: Pengurus dari Sweden, Sven-Goran Eriksson yang muncul pengendali dari luar negara pertama membimbing skuad bola sepak kebangsaan England, meninggal dunia hari ini pada usia 76 tahun, kata ejennya.Awal tahun ini, Eriksson iaitu pengurus berkarisma yang mengendalikan kelab Sweden, Portugal dan Itali memenangi trofi utama pada sekitar 1980-an dan 1990-an sebelum mengemudi skuad England pada 2001, mengumumkan dia menghidap kanser pankreas.Ejennya, Bo Gustavsson memberitahu Reuters, mendiang meninggal dunia pada pagi Isnin.Eriksson membimbing England mara ke suku akhir Piala Dunia 2002 dan 2006 serta Kejuaraan Eropah (Euro) 2004.Mendiang menguruskan generasi pemain emas seperti David Beckham, Paul Scholes, Frank Lampard, Wayne Rooney dan Steven Gerrard."
Suami isteri didakwa cuai sebabkan anak tiga tahun positif dadah,https://www.hmetro.com.my/utama/2024/08/1127213/suami-isteri-didakwa-cuai-sebabkan-anak-tiga-tahun-positif-dadah,BERNAMA,179,"Kuala Lumpur: Sepasang suami isteri mengaku tidak bersalah di Mahkamah Sesyen di sini hari ini atas pertuduhan melakukan kecuaian terhadap anak perempuan mereka berusia tiga tahun sehingga menyebabkan kanak-kanak itu positif dadah, minggu lepas. Peniaga berusia 26 tahun dan isterinya berumur 21 tahun itu didakwa melakukan perbuatan berkenaan di sebuah pangsapuri di Jalan Kuang Bertam, Kepong di sini pada 11 pagi, 19 Ogos lepas.Pertuduhan dikemukakan mengikut Seksyen 31(1)(a) Akta Kanak-Kanak 2001, dibaca bersama Seksyen 34 Kanun Keseksaan yang memperuntukkan hukuman denda maksimum RM50,000 atau penjara maksimum 20 tahun atau kedua-duanya, jika sabit kesalahan.Timbalan Pendakwa Raya Nor Aisyah Mohamed Zanyuin tidak menawarkan jaminan, namun jika mahkamah membenarkan jaminan, pihaknya memohon setiap tertuduh diikat jamin RM30,000 berserta syarat tambahan mereka perlu melapor diri di balai polis berdekatan serta tidak mengganggu saksi.Peguam Edwin Thomas dari Yayasan Bantuan Guaman Kebangsaan (YBGK) yang mewakili pasangan terbabit memohon jaminan rendah atas alasan kedua-dua anak guamnya menanggung keluarga dan tidak mempunyai pendapatan tetap. Hakim Izralizam Sanusi membenarkan setiap tertuduh diikat jamin RM8,000 dengan seorang penjamin berserta syarat tambahan seperti dipohon pihak pendakwaan serta menetapkan 10 Okt ini untuk sebutan semula kes."
Pelajar makin liat ke sekolah,https://www.hmetro.com.my/utama/2024/08/1127063/pelajar-makin-liat-ke-sekolah,Mohd Jamilul Anbia Md Denin dan Nurul Hidayah Bahaudin,490,"Kuala Lumpur: Pengambilan dan ketagihan air ketum dikenal pasti punca ramai pelajar sekolah menjadi malas hadir ke sekolah dan gagal memberi tumpuan di dalam kelas. Perkara itu didedahkan Agensi Antidadah Kebangsaan (AADK) hasil dapatan kajian dilakukan bersama Universiti Utara Malaysia (UUM) dan Universiti Malaya (UM). AADK melalui Unit Media dan Komunikasi Korporat memaklumkan, hasil dapatan kajian mendapati hubungan yang signifikan terhadap pengambilan air daun ketum dengan prestasi akademik serta tingkah laku. ""Pengambilan air ketum menjadikan seseorang pelajar tidak produktif. Apabila pelajar meminum air ketum, tingkah laku pelajar juga berubah dan bertindak lebih agresif. ""Ia berlaku apabila remaja ini gagal mendapatkan sesuatu barang yang mengkhayalkan. Mereka seterusnya mengajak rakan terbabit sama meminum air ketum. ""Bermula meminum air daun ketum yang mengakibatkan perubahan tingkah laku, keadaan seterusnya menjadi lebih teruk apabila pelajar ini berusaha mendapatkan bahan lebih mengkhayalkan seperti dadah,"" katanya. AADK menekankan penyalahgunaan ketum atau bahan psikoaktif mitragynine memberi kesan stimulan, sedatif dan euphoria (khayal) yang boleh menyebabkan ketagihan. ""Oleh itu, penggunaan ketum di negara kita perlu dikawal dari segi penyalahgunaannya. Perkara ini disokong melalui tiga kajian dilaksanakan AADK bersama dua universiti awam iaitu UUM pada tahun 2013 dan 2014. ""Ia membabitkan kajian Penyalahgunaan Daun Ketum di Kawasan Utara Semenanjung Malaysia dan cadangan penyelesaian serta penyalahgunaan ketum dalam kalangan pelajar sekolah di Perlis dan Kedah. ""Manakala kajian bersama Universiti Malaya  pada 2020 pula berkenaan Pendekatan Menyeluruh Terhadap Kesan Sosio-Ekonomi Dan Persekitaran Ke Atas Penanaman Ketum Di Malaysia,"" katanya.  Menurut AADK, dapatan hasil kajian pada 2013 diperkukuhkan dengan kajian pada 2014 daripada universiti sama iaitu ada perbezaan corak penggunaan dan bentuk pengambilan ketum dalam dua kategori belia. Ia membabitkan belia yang berada dalam lingkungan umur antara 12 tahun hingga 29 tahun dan belia dalam kumpulan umur 30 tahun hingga 39 tahun. ""Corak dan bentuk penyalahgunaan ketum bagi kategori belia di bawah umur 30 tahun adalah lebih menjurus kepada mengikut rakan dan mendapatkan keseronokan. ""Golongan ini juga lebih cenderung untuk mencampurkan bahan lain di dalam air ketum bagi tujuan mendapatkan rasa yang lebih sedap di samping menghilangkan rasa pahit ketum. ""Perkara ini berlaku kerana mereka masih lagi dalam tempoh mencuba dan tidak dapat menahan rasa pahit air rebusan ketum. Bagi golongan belia yang berumur 30 tahun ke atas pula, mereka didapati meminum ketum bagi tujuan menghilangkan ketagihan, mendapat keseronokan dan menghilangkan tekanan,"" katanya. Menurutnya, golongan ini tidak lagi mengikut rakan, sebaliknya menjadi pendorong kepada belia muda untuk mengikuti mereka. ""Golongan ini boleh dikategorikan sebagai pengguna ketum yang tegar. Menariknya, golongan ini kurang untuk mencampurkan ketum dengan bahan lain dan lebih gemar untuk meminum air ketum biasa. Hal ini kerana, mereka telah mengalami simptom ketagihan dan terbiasa dengan rasa air ketum yang pahit dan perlu mendapatkannya dengan lebih cepat berbanding melakukan proses mencampurkannya dengan pelbagai jenis bahan lain,"" katanya. Sementara itu, kajian UM pula berkisar kepada isu dan cabaran penanaman pokok ketum di negara ini sekali gus mengkaji impak penanaman tumbuhan itu terhadap sosial, ekonomi dan persekitaran dengan menggunakan responden kumpulan petani dan orang awam.Peniaga guna kata kunci berbeza"
Tugas MPKj atau JPS?,https://www.hmetro.com.my/utama/2024/08/1127055/tugas-mpkj-atau-jps,Amir Abd Hamid,307,"Kajang: Penduduk di Taman Taming Impian di sini, dihantui kebimbangan dengan masalah mendapan tanah hingga menyebabkan sudah ada kawasan di tepi laluan jalan raya di perumahan itu yang terjejas.Tinjauan Harian Metro mendapati kawasan yang terjejas teruk adalah berhadapan beberapa rumah di Jalan Taming Impian 4, Taman Taming Impian apabila mendapan mewujudkan seolah-olah kawah sedalam kira-kira lima meter.Penduduk, Hasbullah Abu Bakar, 52, berkata, mendapan berkenaan sudah dikesan sejak awal tahun lalu dan isu itu sudah diadukan kepada Jabatan Pengairan dan Saliran (JPS) dan Majlis Perbandaran Kajang (MPKj) namun masalah masih belum selesai.""Persatuan Penduduk Taman Taming Impian (PPTTI) sudah mengemukakan aduan rasmi kepada MPKj dan JPS, tetapi tiada sebarang tindakan diambil.""Di samping itu penduduk juga membuat aduan secara individu melalui sistem aduan melalui Sistem Pengurusan Aduan Awam (SISPAA) dan aplikasi Respons Rakyat iKajang MPKj namun belum menemui penyelesaian. ""Maklum balas aduan yang diterima daripada JPS adalah ia bukan di bawah seliaan JPS manakala MPKj menyatakan di bawah seliaan JPS.""Jawapan daripada kedua-dua agensi menyebabkan tiada sebarang tindakan diambil,"" katanya ketika ditemui Harian Metro di sini.Sementara itu, seorang lagi penduduk yang enggan dikenali berkata, risiko jika masalah terus dibiarkan berlarutan adalah isu keselamatan seperti tanah mendap lebih teruk, membahayakan pengguna laluan terutama kepada kanak-kanak.Menurutnya, lokasi paling bahaya adalah rumah berdekatan laluan yang sudah mendap di Jalan Taming Impian 4.""Sekiranya tiada sebarang tindakan diambil, risiko runtuhan tebing sungai dan hakisan berkemungkinan besar berlaku kerana air sungai laju dan tinggi ketika hujan lebat.""Lebih membahayakan kerana Jalan Taming Impian 4 memang dijadikan jalan pintas ke taman perumahan berdekatan yang ia tentu menyebabkan risiko kepada keselamatan,"" katanya.Sehubungan itu, katanya, penduduk meminta pihak yang bertanggungjawab supaya segera mengatasi masalah itu bagi mengelakkan tragedi buruk termasuk kehilangan nyawa. Ikuti penjelasan pihak berkuasa berhubung isu ini dalam terbitan Harian Metro esok."
Kita berbeza tetapi bersatu,https://www.hmetro.com.my/utama/2024/08/1127048/kita-berbeza-tetapi-bersatu,Mohammad Khairil Ashraf Mohd Khalid,395,"Kuala Lumpur: Malaysia mempunyai kekuatan tersendiri yang tiada di negara lain kerana berjaya ditadbir dengan baik oleh pemimpinnya menerusi kepelbagaian kaum.Ketua Pemuda Umno Dr Muhamad Akmal Saleh berkata, sebagai anak Malaysia, beliau berbangga apabila perbezaan budaya dan kaum di negara ini boleh diasimilasikan.Beliau memberi contoh negara seperti India, China dan Indonesia juga tidak seperti Malaysia.""Saya harap perkara ini dikekalkan dalam ruang lingkup yang kita ada di Malaysia. ""Sudah tentu perkara membanggakan. Hari ini Malaysia tidak lagi seperti negara yang merdeka seusia dengannya. Kita jauh lebih ke depan. ""Kita harap perubahan ini  diteruskan. Kita tak nak Malaysia tinggal statik sahaja,"" katanya dalam wawancara bersama Harian Metro di pejabatnya.Mengulas lanjut, beliau yang juga Exco Kemajuan Desa, Pertanian dan Keterjaminan Makanan Melaka berkata, tiada mana-mana pihak boleh menafikan pencapaian negara ini dari zaman merdeka sehingga ke hari ini yang amat membanggakan.""Apabila bapa kemerdekaan dan pemimpin kita terdahulu membangunkan negara daripada tak ada apa-apa. ""Hari ini, kita boleh duduk antara negara membangun dan disegani di kawasan serantau serta dunia,"" katanya.Bagaimanapun Dr Muhamad Akmal berpendapat, pembangunan yang dikecapi negara sehingga ke hari ini juga bukan kayu pengukur kepada kemerdekaan selama ini.Menurutnya, apa yang perlu ada pada sekarang  adalah bagaimana mahu melahirkan generasi rakyat Malaysia yang berjaya dan disegani setiap lapisan masyarakat.""Pembangunan itu tidak boleh menjadi kayu pengukur. Apa yang  lebih penting bagi generasi muda hari ini ialah bagaimana negara merdeka ini dapat dimanfaatkan sepenuhnya untuk menjamin masa depan,"" katanya.Ahli Dewan Undangan Negeri (Adun) Merlimau itu berkata, cabaran bagi generasi baharu  adalah memerdekakan minda. ""Merdeka bukan sahaja bebas daripada genggaman penjajah, itu zaman datuk nenek kita pemimpin terdahulu. Tetapi merdeka  hari ini ialah bagaimana kita nak melepaskan minda kepada rakyat kelas pertama.""Itu saya lihat cabaran yang dihadapi sebagai  pemimpin dan generasi baharu. Saya percaya kita boleh lakukan,"" katanya.Selain itu katanya, sebagai  ahli politik, beliau juga mahu melihat politik dapat menyatupadukan dan bukan memecahbelahkan rakyat Malaysia.Ini kerana beliau melihat, perbezaan fahaman politik dan perkara remeh memisahkan rakyat.""Bagi saya, ini  satu perkara yang sangat rugi untuk rakyat Malaysia. Sedangkan politik itu   alat memerdekakan negara dan membantu membangunkan negara. ""Tetapi hari ini kita melihat politik itu digunakan untuk memecah-belahkan rakyat dan juga merudumkan pembangunan.""Sudah tentu harapan saya mahu mengisi kemerdekaan. Sebagai pemimpin kita mahu  melihat negara ini disepadukan semula oleh rakyat berbilang kaum,"" katanya."
'Pahala ini buat arwah emak',https://www.hmetro.com.my/utama/2024/08/1127033/pahala-ini-buat-arwah-emak,Noor Hidayah Tanzizi,334,"Gombak: ""Saya solat berjemaah di masjid bukan kerana mahu wang sebaliknya ikhlas dan untuk arwah mak,"" kata Muhammad Kamarul Aiman Khairul Amin, 13, yang menyahut cabaran menunaikan solat Subuh berjemaah di Masjid Al-Syakirin di sini, sejak bulan lalu. Inisiatif Pejuang Subuh itu dianjurkan pengurusan masjid berkenaan dengan memberi imbuhan RM3 kepada kanak-kanak dan remaja yang menunaikan solat Subuh berjemaah apabila 'elaun' itu diberikan setiap Ahad. Muhammad Kamarul Aiman berkata, dia kehilangan ibu, Nor Maziah Mohd Arshad sejak enam tahun lalu dan sejak itu dia tinggal bersama nenek serta ibu saudara manakala abangnya tinggal bersama ahli keluarga lain di kampung. ""Saya suka pergi masjid dan selalu juga tolong kerja sukarelawan di sini bukan kerana mahu imbuhan semata-mata. Saya tahu setiap perkara baik yang kita buat akan dapat pahala, jadi semua itu saya niatkan untuk arwah mak. ""Walaupun tidak solat Subuh berjemaah setiap hari, tetapi saya akan curi masa untuk solat Maghrib dan Isyak di masjid, manakala kalau hari minggu atau cuti sekolah memang setiap waktu akan ke masjid bersama rakan,"" katanya yang turut berjemaah di dua masjid lain sejak berusia 11 tahun. Katanya, wang diterima itu akan digunakan untuk belanja sekolahnya, sekali gus meringankan beban ibu saudara dan untuk minggu ini dia menerima RM12. Bagi Nur Izzatul Syariah Izzul Syafiq, 10, walaupun tempat solat terbaik bagi perempuan adalah di rumah, namun Islam tidak melarang mereka ke masjid dan dia mengambil peluang itu untuk mengimarahkan masjid terutama waktu Subuh.""Ayah saya ahli jawatankuasa (AJK) masjid jadi saya akan ikut ayah ke masjid untuk solat berjemaah sambil itu saya ambil peluang diberikan masjid yang memberi imbuhan RM3. Kalau tidak ke masjid saya dan rakan akan berjemaah di surau. ""Di sini ramai juga jemaah kanak-kanak perempuan, kira-kira 10 orang dan saya gembira dapat menjadi sebahagian mereka, malah turut menerima 'bonus' setiap minggu mengikut jumlah cop kehadiran kita,"" katanya.Pengerusi Masjid Al-Syakirin Mohd Aznil Zulkifli berkata, inisiatif itu dimulakan sejak bulan lalu dan sebelum ini pihaknya juga pernah melakukan inisiatif sama pada Januari 2020, tetapi ia terhenti kerana Covid-19."
Dua negara kongsi pentas,https://www.hmetro.com.my/utama/2024/08/1127025/dua-negara-kongsi-pentas,Najiy Jefri,446,"Selebriti terkenal Indonesia, Bunga Citra Lestari atau lebih mesra disapa BCL bakal 'menggegarkan' ibu negara November ini, di Megastar Arena menerusi Konsert Farmasi Soundzation.Lebih menarik, konsert itu bakal menyaksikan gabungan penyanyi dari dua negara yang menampilkan Elly Mazlein selaku penyanyi dan pengacara dan kehadiran penyanyi popular Indonesia, Ghea Indrawari. BCL berkata, dia sentiasa teruja setiap kali menerima tawaran membuat persembahan di Malaysia yang sudah dianggap seperti rumah keduanya.""Setiap kali dapat tawaran untuk jayakan konsert di Malaysia saya mesti teruja walaupun kali terakhir mengadakan konsert pada awal tahun lalu.""Tambah pula, konsert ini saya berkongsi pentas dengan salah seorang bintang kelahiran Indonesian Idol 2018,  Ghea yang mana saya pernah menjadi juri pada musim itu.""Jadi saya tahu perjalanan karier Ghea bermula dengan sesi uji bakat yang dihadirinya sehinggalah berjaya mencipta nama hari ini.""Kemudian saya juga dimaklumkan ada pembabitan Elly untuk konsert ini yang saya kenali seorang individu yang berbakat dan lucu.""Melihat gabungan ini saya berasa seronok kerana penganjur berjaya menggabungkan penyanyi dari dua negara di atas satu pentas,"" katanya.Tambah BCL, konsert terbabit turut mengangkat tiga wanita yang memiliki perjalanan hidup yang berbeza dan masing-masing mempunyai kekuatan tersendiri.""Saya percaya peminat dan penonton akan melihat sisi berbeza dan keindahan hati setiap penyanyi ini ketika menyampaikan karya mereka. ""Saya yakin konsert ini akan meninggalkan memori yang cukup manis buat peminat,"" katanya yang bakal menyampaikan kira-kira 15 buah lagu pada konsert itu.Kata BCL, dia juga terbuka untuk menjayakan konsert setiap tahun seperti kebanyakan penyanyi Indonesia yang aktif membuat konsert di sini. ""Kalau ada tawaran persembahan setiap bulan pun saya okey, hanya menunggu tawaran yang terbaik saja. ""Tapi apapun saya lebih suka jika kehadiran saya ke Malaysia mempunyai alasan yang kukuh selain daripada berjumpa dengan keluarga mentua di sini. ""Saya sentiasa rasa mempunyai kehidupan di Malaysia, bukan saja menikmati hidup di Indonesia semata-mata.""Selalunya kalau ke Malaysia mesti  berjumpa keluarga atau bercuti, tapi kalau datang ke sini untuk menjayakan sesebuah projek rasa lebih dekat sebab sebahagian kehidupan saya turut ada di sini dan tidak hanya di Jakarta,"" katanya.Ditanya tidakkah dia terfikir untuk membeli rumah di Malaysia untuk memudahkan urusan kerjayanya, BCL memberitahu, dia sudah memiliki rumah, namun kini didiami oleh keluarga mentuanya.""Cuma kalau ada kerja yang memerlukan saya berada di Kuala Lumpur, saya akan menetap di hotel, tapi kalau ada waktu lapang saya akan balik ke rumah dan berjumpa mereka. ""Saya memang sudah memiliki rumah sejak berkahwin dengan Allahyarham Ashraf Sinclair sebab kami selalu menetap di sini untuk tempoh yang panjang seperti dua hingga tiga bulan.""Kemudian kami akan pulang semula ke Jakarta. Jadi memang ada rumah dan kereta di sini untuk memudahkan urusan seharian kami sebelum ini,"" katanya."
'Nampak air hitam mengalir keluar tepi pintu' - Jiran,https://www.hmetro.com.my/utama/2024/08/1126897/nampak-air-hitam-mengalir-keluar-tepi-pintu-jiran,Alias Abd Rani,385,"Muar: Jiran kepada dua beranak yang ditemui mati dalam kediamannya di Taman Indah, Sungai Abong curiga selepas kelibat lelaki itu tidak kelihatan seperti biasa dengan menunggang basikal di persekitaran taman perumahan terbabit.Namun, sebaik melangkah ke dalam pagar rumah jiran, Nili Zahrah Las, 63, melihat air hitam mengalir keluar ke tepi pintu rumah terbabit.Menurutnya, waktu itu dia tidak menyedari ada kematian berlaku dalam rumah terbabit memandangkan terdapat seorang wanita yang juga anak kepada warga emas itu sedang berada dalam rumahnya.""Pada mulanya saya nampak baju di sebelahnya, tapi tak perasan itu mayat adiknya. Saya hanya lihat air hitam mengalir keluar tepi pintu.""Saya menghampiri rumahnya dan melihat anak perempuan berada di tengah-tengah dalam rumah, saya pun tanyalah dia, mana 'uncle' (panggilan mesra lelaki warga emas)?""Tapi, anak perempuannya dia hanya berdiam diri. Saya dah mula curiga lalu menghubungi NGO (pertubuhan kebajikan) kerana saya diamanahkan mereka untuk memantau tiga beranak ini,"" katanya ketika ditemui.Katanya lagi, sebaik NGO itu tiba di rumah, dia terkejut apabila mendapati dua daripadanya sudah meninggal dunia.Katanya, dia amat mengenali mereka sekeluarga dengan bapanya amat mesra dengannya yang mana akan menegur setiap kali melalui hadapan rumahnya.""Memang saya selalu menjenguknya di rumah namun pada hari penemuan mayatnya, saya tidak nampak basikal yang dia selalu ditunggang.""Saya dah lama perasan selepas tiga atau empat hari dia tidak keluar rumah. Saya ingatkan dia keluar ke mana-mana atau bersarapan.""Mereka hanya tinggal bertiga kerana isterinya sudah lama meninggal dunia. Isterinya juga orang kurang upaya (OKU),"" katanya.Menurut Nili lagi, bapa dua beranak itu pernah ditimpa kemalangan jalan raya awal tahun ini.""Rumahnya kadang kala dikunjungi saudara yang menghantar makanan kepada mereka bertiga,"" katanya.Terdahulu, Ketua Polis Daerah Muar, Asisten Komisioner Raiz Mukhliz Azman Aziz memaklumkan pihak menerima laporan mengenai  penemuan dua mayat dalam rumah, Jumaat lalu.Beliau berkata, turut ditemui seorang anak perempuan berusia 44 tahun dalam rumah itu dengan keadaan tidak bermaya dipercayai kelaparan.""Bedah siasat ke atas jenazah bapa dan anak berusia 76 dan 37 tahun sudah selesai. Kes kekal diklasifikasikan mati mengejut.""Namun mayat belum boleh dituntut kerana masih menunggu keputusan DNA (asid deoksiribonukleik).""Anak perempuannya pula masih dirawat di Hospital Pakar Sultanah Fatimah, di sini dan dalam proses untuk dituntut saudara terdekat,"" katanya.Tinggal lebih seminggu bersama jasad ayah dan adik tanpa makananBapa, anak lelaki OKU ditemui mati dalam rumah"
Sze Fei-Izzuddin juara Terbuka Jepun,https://www.hmetro.com.my/utama/2024/08/1126802/sze-fei-izzuddin-juara-terbuka-jepun,Ferzalfie Fauzi,242,"Kuala Lumpur: Beregu lelaki negara, Goh Sze Fei-Nur Izzuddin terus melakar kejutan selepas menewaskan pilihan ketiga yang juga juara dunia dari Korea Selatan, Kang Min Hyuk-Seo Seung Jae untuk meraih gelaran sulung tahun ini di Terbuka Jepun.Dalam perlawanan akhir yang berlangsung di Yokohama Arena, Sze Fei-Izzuddin yang berada pada momentum terbaik sejak di awal kejohanan ini ternyata tidak berdepan masalah besar untuk menang straight set ke atas Min Hyuk-Seung Jae 21-19, 21-15 dalam masa 45 minit. Namun begitu, di set pertama ia bukan perlawanan yang mudah buat wakil negara itu apabila lawan mereka memberi tentangan begitu sengit sehingga penghujung set dan mata saling bertukar serta tidak boleh menjarakkan kedudukan lebih jauh. Ketenangan mengawal gelanggang dan tempo permainan ternyata menjadi kunci kemenangan mereka di set itu. Pasangan Korea Selatan yang juga ranking keempat dunia itu cuba melakukan kebangkitan di set kedua dan mengheret ke set penentuan tetapi Sze Fei-Izzuddin tidak membenarkan perkara itu terjadi apabila tidak memberikan mata mudah dan terus mendapatkan mata demi mata untuk menjarakkan kedudukan. Ketika lawan berada dalam keadaan tekanan, wakil negara itu terus menekan dengan permainan yang pantas dan perkara itu menghasilkan keputusan positif untuk mencatat kemenangan lebih mudah berbanding set pertama. Kejayaan itu menamatkan penantian beregu lelaki selepas kali terakhir muncul juara di negara Matahari Terbit itu pada 2002 melalui Chan Chong Ming-Chew Choon Eng.Persatuan Badminton Malaysia (BAM) bersetuju untuk melepaskan Sze Fei-Izzuddin yang membuat keputusan meninggalkan badan induk sukan itu bermula 1 September ini."
5 hari yang genting,https://www.hmetro.com.my/utama/2024/08/1126759/5-hari-yang-genting,Nor ‘Asyikin Mat Hayin,361,"Kuala Lumpur: Figura ini watak penting menggagalkan percubaan sekumpulan individu menggelarkan diri sebagai Al-Maunah untuk menggulingkan kerajaan secara kekerasan bersenjata pada tahun 2000 di Bukit Jenalik, Sauk, Perak. Biarpun nyawanya pada masa itu di hujung tanduk kerana diacukan senjata oleh ketua kumpulan terbabit, Mohamad Amin Mohamad Razali ketika pertempuran sebelum berjaya menepis senjata berkenaan dan peluru tersasar. Bekas Panglima Medan Tentera Darat, Leftenan Jeneral Datuk Seri Zaini Mohd Said SP (B), 78, ketika itu mengetuai Ops Subuh untuk melumpuhkan dan menawan kumpulan Al-Maunah tanpa berlaku banyak pertumpahan darah. Ternyata keberanian luar biasa yang dimilikinya menunjukkan semangat perwira yang tinggi dalam dirinya demi tanah air tercinta. Beliau berkata, peristiwa itu pengalaman sukar dilupakan sepanjang 36 tahun berkhidmat dalam Angkatan Tentera Malaysia (ATM). ""Ia operasi yang sukar kerana kumpulan ini agak agresif dan merbahaya kerana bersenjata termasuk yang 'dicuri' bersama ribuan peluru dari Kem Rejimen 304 Askar Wataniah, Gerik, Perak. ""Namun bersyukur dapat melaksanakan operasi ini dengan baik hasil kerjasama antara ATM bersama Polis Diraja Malaysia (PDRM), meskipun dilakukan dalam tempoh singkat selama lima hari,""katanya kepada Harian Metro. Zaini berkata, kejayaan ini paling bermakna kerana dapat menawan Mohamad Amin (ketua Al-Maunah) dan pengikutnya hidup-hidup tanpa pertumpahan darah. ""Semasa peristiwa menggemparkan negara ini tercetus ada banyak kontroversi berlaku tetapi hingga kini tiada yang mengetahui kisah sebenar. ""Meskipun tragedi ini sudah berlalu 24 tahun, tetapi ianya perlu 'dihidupkan' supaya sejarahnya diketahui ramai, terutama generasi muda. ""Ini supaya mereka menghargai jasa perwira yang memperjudikan nyawa sendiri demi mempertahankan keselamatan negara, meskipun ada tewas dalam perjuangan,"" katanya. Menyentuh kemerdekaan negara ke-67 tahun ini, Zaini berkata, beliau mengharapkan kemerdekaan dan kemakmuran negara terus berkekalan serta Malaysia bertambah maju. ""Saya sangat bersyukur kerana masih berpeluang meraikan kemerdekaan negara pada usia yang hampir mencecah 80 tahun. ""Saya menyaksikan sendiri bagaimana transisi Malaysia sejak 31 Ogos 1957 hingga kini daripada aspek pembangunan yang sudah mencapai banyak kemajuan hingga disegani negara luar,"" katanya. Beliau bangga menjadi anak Malaysia kerana rakyatnya yang berbilang kaum, agama dan budaya dapat menjalani kehidupan dalam suasana harmoni, meskipun pernah terjadi tragedi rusuhan kaum pada 13 Mei 1969. ""Selain itu turut berbangga kerana sepanjang menganggotai ATM dapat membantu mempertahankan negara menghadapi Konfrantasi Indonesia, pemberontakan pengganas komunis dan musuh negara yang lain"", katanya."
PPR bukan untuk miskin tegar,https://www.hmetro.com.my/utama/2024/08/1126752/ppr-bukan-untuk-miskin-tegar,Hafiz Ithnin,804,"Program Perumahan Rakyat (PPR) sememangnya penting bagi rakyat terutama untuk mereka yang kurang berkemampuan di kawasan bandar untuk mendapatkan asas dalam kehidupan iaitu kediaman.Pelbagai isu melingkari kawasan perumahan terbabit termasuk kemudahan yang disediakan serta keselesaan persekitaran.Wartawan, HAFIZ ITHNIN mendapatkan Menteri Perumahan dan Kerajaan Tempatan (KPKT), NGA KOR MING untuk mengupas pelbagai sudut pandangan mengenai isu berkenaan dalam Kafe Ahad minggu ini.REVOLUSI pembangunan negara yang semakin rancak memerlukan kerajaan terus menyediakan PPR bagi membantu golongan miskin. Apa pandangan YB?Kami menjenamakan semula Program Perumahan Rakyat (PPR) kepada Program Residensi Rakyat (PRR) untuk menghapuskan stigma bahawa PPR hanya untuk golongan miskin tegar.Satu kajian yang diterbitkan UNICEF pada  2023 menunjukkan bahawa 13.4 peratus kanak-kanak yang tinggal di PPR di Selangor dan Kuala Lumpur pernah mempunyai pemikiran bunuh diri dan self-harm manakala lebih daripada 12.3 peratus mengalami masalah kesihatan mental seperti kemurungan dan kebimbangan.Saya merasa sakit hati kerana saya percaya rakyat Malaysia layak mendapat kemudahan dan layanan yang terbaik. Oleh itu, kami memperjuangkan penjenamaan semula ini untuk menambahbaik kemudahan perumahan PPR supaya ia setanding dengan program di bawah Lembaga Pembangunan Perumahan (HDB) di Singapura, Jepun dan Korea Selatan.Bagi meningkatkan kualiti perumahan rakyat, kami menjajarkan hala tuju perumahan sosial kerajaan dengan menekankan lima aspek, iaitu kesalinghubungan, kebolehcapaian, kemampanan, berdaya huni dan pergerakan dengan kemudahan awam dan penyelenggaraan yang lebih baik.Adakah perlu wujud satu program atau kerjasama KPKT antara kementerian lain bagi memastikan penduduk di PPR mampu keluar daripada kemiskinan bandar?Kami bekerjasama dengan Badan Bukan Kerajaan (NGO) di bawah Program Pemerkasaan Ekonomi Komuniti Bandar (PEKB) untuk melahirkan lebih ramai usahawan bagi mengurangkan masalah kemiskinan bandar yang semakin meruncing demi kesejahteraan rakyat.Melalui program ini, peserta PEKB yang terdiri daripada golongan B40 yang berdaftar dalam sistem eKasih di bawah seliaan Unit Penyelarasan Pelaksanaan, Jabatan Perdana Menteri (ICU, JPM) akan diberikan latihan keusahawanan untuk meningkatkan kemahiran dalam pengendalian perniagaan dan keusahawanan. Ini adalah untuk memastikan peserta PEKB mampu mengusahakan perniagaan dalam bidang yang diceburi dan menghasilkan pendapatan lebih tinggi.Program PEKB adalah terbuka kepada semua penduduk miskin bandar yang menepati kriteria, termasuk penduduk di PPR. Dasar kami adalah jelas untuk memastikan tiada rakyat yang terpinggir.Pada pandangan YB, adakah kewujudan lebih banyak PPR di kawasan bandar mencerminkan kebajikan rakyat miskin terus diberi perhatian oleh kerajaan Madani?Permintaan rakyat untuk mewujudkan lebih banyak Program Residensi Rakyat sentiasa dekat di hati Kerajaan Madani. Kami sentiasa memberikan komitmen yang berterusan dalam memastikan setiap rakyat mempunyai tempat tinggal sama ada secara pemilikan atau sewaan (shelter for all).Di bawah Rolling Plan Ketiga (RP3) dan Rolling Plan Keempat (RP4) Rancangan Malaysia Kedua (RMKe-12), Kerajaan Persekutuan meluluskan 14 projek PPR baharu iaitu satu PPR untuk setiap negeri di seluruh negara.Pembangunan PPR baharu akan menerapkan penggunaan teknologi hijau seperti panel solar, sistem pengumpulan dan penggunaan semula air hujan (SPAH), peralatan dan perkakasan cekap tenaga dan air.Kami juga memohon kerjasama kerajaan negeri untuk menyediakan tanah yang sesuai bagi membangunkan PPR. Melalui dasar ini, kami mampu menjimatkan duit untuk membeli tanah dan menggunakan peruntukan tersebut untuk membina PPR yang berkualiti.Menerusi kajian Institut Kajian Khazanah (KRI), mendapati kepadatan penduduk memberi kesan kepada sentimen kepelbagaian keselesaan penduduk di PPR kerana ia saling berkaitan.KPKT sentiasa mengambil perhatian serius terhadap keselesaan rakyat di perumahan sosial kerajaan. Model PPR yang bakal dibangun akan menggunakan spesifikasi yang ditambahbaik dan ciri-ciri kawasan perumahan bersepadu yang berkualiti, mampan dan kondusif untuk golongan B40.Bagi meningkatkan keselesaan penduduk, keluasan saiz lantai PPR akan ditetapkan pada minimum 750 kaki persegi dengan tiga bilik tidur dan dua bilik mandi. Selain daripada keluasan, susun atur dalaman unit akan ditambahbaik dan mengoptimumkan sistem pengudaraan yang lebih baik.Model perumahan baharu ini akan memberi penekanan kepada kesalinghubungan menerusi pembangunan berorientasikan transit (TOD) yang dijangka mengurangkan jumlah kenderaan dan tempat letak kereta.Kemudahan itu akan disepadukan dengan bangunan berkonsep hijau yang mengurangkan 30 peratus kos tenaga berbanding bangunan berciri standard.Bagi meningkatkan keselesaan dan keselamatan penduduk, KPKT juga akan melancarkan operasi besar-besaran dalam masa terdekat dan mengambil tindakan tegas terhadap pemilik rumah PPR yang dikesan memberi sewa kediaman mereka kepada orang lain terutamanya pendatang asing tanpa izin.Golongan orang kurang upaya (OKU) adalah golongan yang tidak boleh dipinggirkan kehadirannya sebagai penduduk PPR, apakah misi kementerian bagi memastikan kediaman PPR tidak mengetepikan kebajikan golongan ini?Kerajaan melalui Dasar Rumah Mampu Milik Negara turut menggariskan keperluan untuk menyediakan konsep rumah yang mesra OKU dengan menerapkan piawaian spesifikasi Reka Bentuk Sejagat yang antara lainnya meliputi tempat letak kenderaan OKU, lif mesra OKU dan suis capaian OKU.KPKT menetapkan sebanyak satu peratus daripada jumlah keseluruhan unit PPR dalam sesuatu pemajuan perumahan PPR hendaklah diperuntukkan kepada golongan OKU.Golongan ini diberi keutamaan untuk menduduki unit perumahan di tingkat aras bawah bagi memudahkan urusan mereka. Langkah proaktif ini adalah usaha kerajaan untuk memastikan bahawa setiap rakyat, termasuk golongan yang memerlukan sokongan khas, mempunyai akses kepada kediaman yang selesa dan bersesuaian dengan keperluan mereka."
Tidur belum tentu bangun,https://www.hmetro.com.my/utama/2024/08/1126746/tidur-belum-tentu-bangun,Mohd Jamilul Anbia Md Denin,387,"Kuala Lumpur: Hati mana tidak tersentuh melihat beribu rakyat Palestin tidur berserakan beramai-ramai di tepi jalan, kaki lima atau bekas runtuhan kediaman yang musnah akibat serangan bertali arus tentera Israel. Tanpa alas, tikar mahupun bantal, pelarian Palestin di Gaza ini hanya mampu memilih tidur berasak-asak di kawasan terbuka susulan krisis kemanusiaan berterusan di semenanjung berkenaan. Situasi ini amat meruntun jiwa apabila mereka terpaksa hidup merempat susulan serangan genosid memasuki bulan ke-10 sejak 7 Oktober tahun lalu. Bagi mereka tidur di kawasan terbuka 'berselimutkan' bintang mengurangkan risiko mati akibat bedilan roket Israel yang menyasarkan bangunan serta struktur kediaman. Malah, ramai antara mereka turut tidur di kaki lima hospital Nasser, Hospital Kamal Adwan, Hospital Al-Aqsa dan beberapa hospital lain yang masih berfungsi pada tahap minimum susulan masalah bekalan bahan api. Amat menyedihkan apabila kanak-kanak dan remaja yang menjadi pelarian turut tidur bergelimpangan tanpa selimut. Penderitaan berterusan rakyat Palestin di Gaza itu dikongsi Presiden Muslim Care Malaysia (MCM)  Zulkifli Wahijan susulan maklumat dikongsikan wakil dan sukarelawan MCM yang berkhidmat di Semenanjung Gaza.  Menurutnya, jutaan rakyat Palestin di Gaza terus dihimpit krisis kemanusiaan terburuk di dunia. ""Tanpa usaha gencatan senjata, nyawa mereka boleh terkorban pada bila-bila masa. Tiada lagi tempat selamat untuk mereka melarikan diri. ""Mereka sudah lelah dan keletihan berikutan terpaksa berpindah-randah susulan serangan berterusan selain kepungan tentera Israel. ""Ratusan ribu mangsa dipaksa berpindah dan tinggal bersesak-sesak di Rafah, selatan Gaza. Tembok konkrit dibina Israel setinggi lapan meter menyebabkan tiada jalan keluar untuk penduduk Palestin,"" katanya. Menurutnya, amat menyedihkan apabila golongan wanita dan anak-anak mereka terpaksa mencari perlindungan atau tidur di merata-rata tempat. ""Tanpa makanan mencukupi, tempat berlindung, kemudahan kesihatan dan air bersih, keadaan rakyat Palestin di Gaza amat menyedihkan. ""Tiada istilah zon selamat berikutan serangan roket dan artileri boleh berlaku pada bila-bila masa dan di mana sahaja di Gaza,"" katanya. Malah di Jabalia, berpuluh ribu mangsa memenuhi jalanan sambil meletakkan tangan mereka ke mulut sebagai tanda kelaparan. Difahamkan sehingga kini hampir 500,000 unit rumah di Gaza rosak atau musnah sepenuhnya termasuk sekolah, pejabat kerajaan dan bangunan komersil. Berdasarkan kajian selepas 51 hari pertempuran antara Israel dan Hamas pada 2014, terdapat 2.4 juta tan sisa runtuhan di Gaza. D  Namun ketika ini sudah ada 37 juta tan serpihan yang perlu dibuang bagi memberi ruang kepada pembinaan semula kediaman dan struktur penting lain bagi mengembalikan kehidupan normal rakyat Palestin di Gaza."
Karya hebat dua dekad,https://www.hmetro.com.my/utama/2024/08/1126730/karya-hebat-dua-dekad,,490,"10 filem berusia 20 tahun pada 2024 1. Million Dollar Baby     Genre: Drama     Arahan: Clint Eastwood     Kutipan seluruh dunia: AS$216 juta (kira-kira RM950 juta)     Pelakon utama: Maggie Fitzgerald Clint Eastwood dan Morgan Freeman Ia mengisahkan petinju yang bercita-cita tinggi yang memujuk seorang jurulatih berpengalaman membantunya mencapai impian menjadi juara. 2. Kill Bill: Vol II             Genre: Aksi             Arahan: Quentin Tarantino             Kutipan seluruh dunia: AS$152 juta (kira-kira RM668 juta)              Pelakon utama: Uma ThurmanThe Bride', seorang bekas pembunuh upahan yang dalam misi membalas dendam terhadap kumpulan dikenali sebagai Deadly Viper Assassination Squad.3. The Notebook  Genre: Drama Romantik  Arahan: Nick Cassavetes  Kutipan seluruh dunia: AS$115 juta (kira-kira RM506 juta)  Pelakon utama: Ryan Gosling dan Rachel McAdams Ia adalah kisah Noah Calhoun dan Allie Hamilton yang jatuh cinta pada musim panas, tetapi dipisahkan oleh keadaan dan perbezaan sosial. 4. Harry Potter and the Prisoner of Azkaban  Genre: Fantasi dan pengembaraan  Arahan: Alfonso Cuarón  Kutipan seluruh dunia: Kira-kira $796 juta (kira-kira RM3.5 bilion)  Pelakon utama: Daniel Radcliffe, Rupert Grint, Emma Watson dan Gary Oldman Ia filem ketiga dalam siri Harry Potter yang diarahkan oleh Alfonso Cuaron.   Filem ini memperkenalkan watak baru seperti Sirius Black dan Profesor Sybill Trelawney serta menandakan kemunculan pertama Michael Gambon sebagai Albus Dumbledore.5. Spider-Man 2  Genre: Aksi dan adiwira Arahan: Sam Raimi  Kutipan seluruh dunia: Kira-kira $789 juta (kira-kira RM3.4 bilion)  Pelakon utama: Tobey Maguire, Kirsten Dunst dan James Franco Peter Parker bergelut untuk menyeimbangkan hidupnya sebagai Spider-Man dengan cabaran peribadi, ancaman baharu daripada Doctor Octopus, sambil perlu melindungi orang yang dikasihinya.6. Collateral  Genre: Thriller aksi dannoir  Arahan: Michael Mann  Kutipan seluruh dunia: Kira-kira $217 juta (kira-kira RM954 juta)  Pelakon utama: Tom Cruise, Jamie Foxx dan Jada Pinkett SmithIa mengisahkan seorang pemandu teksi di Los Angeles yang tidak sengaja membawa penumpang misteri yang sebenarnya seorang pembunuh upahan.7. Filem: Shrek 2  Genre: Animasi, komedi dan fantasi  Arahan: Andrew Adamson, Kelly Asbury dan Conrad Vernon  Kutipan seluruh dunia: Kira-kira $935 juta (kira-kira RM 4.1 bilion)  Pelakon utama: Mike Myers, Cameron Diaz, Eddie Murphy dan Antonio BanderasShrek dan Fiona melawat ibu bapanya di Far Far Away, di mana mereka berdepan cabaran daripada Fairy Godmother yang licik dan anaknya, Prince Charming.8. Mean Girls  Genre: Komedi dan drama remaja  Arahan: Mark Waters  Kutipan seluruh dunia: Kira-kira AS$130 juta (kira-kira RM572 juta)  Pelakon utama: Lindsay Lohan, Rachel McAdams, Tina Fey dan Amanda SeyfriedIa mengisahkan Cady Heron, remaja yang baru berpindah dari Afrika dan menghadapi cabaran sosial di sekolah menengah di Amerika Syarikat. 9. The Aviator  Genre: Biografi dan drama  Arahan: Martin Scorsese  Kutipan seluruh dunia: Kira-kira AS$214 juta (kira-kira RM941 juta)  Pelakon utama: Leonardo DiCaprio, Cate Blanchett dan Kate BeckinsaleThe Aviator adalah biografi drama yang mengisahkan kehidupan Howard Hughes, seorang jurutera aeroangkasa, ahli perniagaan dan penerbit filem yang cemerlang, namun menghadapi kemerosotan mental.10. Eternal Sunshine of the Spotless Mind  Genre: Romantik dan sains fiksyen  Arahan: Michel Gondry Kutipan seluruh dunia: AS$72.2 juta (kira-kira RM317 juta)  Pelakon utama: Jim Carrey dan Kate Winslet Ia mengisahkan sepasang kekasih yang   menjalani prosedur perubatan untuk menghapuskan kenangan hubungan mereka."
Buat kerja dengan ikhlas,https://www.hmetro.com.my/utama/2024/08/1126712/buat-kerja-dengan-ikhlas,Ramlah Zainal,529,"Hampir dua dekad berkecimpung dalam bidang lakonan, nama pelakon popular, Remy Ishak kekal relevan di persada seni tanah air.Malah, pelakon kacak yang juga bapa seorang cahaya mata lelaki berusia setahun bernama Tuah Alam masih menjadi pilihan penerbit, selain dianggap pelaris naskhah drama dan filem terbabit.Secara peribadi, Remy atau nama sebenarnya Mohammad Zalimei Ishak mengakui bersyukur dirinya masih dianggap pelaris naskhah oleh penerbit pada usia 42 tahun.""Alhamdulillah, kalau ada orang anggap saya pelaris naskhah. Kalau ada tanggapan macam itu, syukurlah.""Sebenarnya, saya tidak pernah fikir pun atau meletakkan diri sebegitu.""Saya hanya berlakon sahaja dan buat kerja sebagai anak seni dengan ikhlas dari dulu,"" katanya kepada Harian Metro ketika ditemui pada majlis tayangan drama The Secret baru-baru ini.Remy berganding semula dengan pelakon jelita berdarah kacukan Melayu-Inggeris, Siti Saleha dalam drama bersiri penyiasatan di Viu arahan Jason Chong.Membawakan watak pensyarah di universiti iaitu Amir dan Siti Saleha pula watak Johanna.""Saya banyak babak dengan Siti Saleha yang melakonkan watak pensyarah, Johanna dalam cerita ini.""Paling sukar meyakinkan orang yang saya seorang pensyarah dalam cerita ini kerana ia bukan bidang saya dalam realiti.""Saya suka jalan ceritanya di mana watak Amir nampak baik di mata pelajar, tapi hakikatnya dia juga ada konflik dalam rumah tangga,"" katanya.Mengenai wataknya lagi, kata Remy, dia pernah bekerja dengan Jason dan sudah tahu caranya bekerja sebelum ini.""Pada mulanya, saya agak skeptikal bila ditawarkan untuk berlakon dalam siri ini kerana penonton kita lebih suka cerita hantu dan seram.""Saya juga risau terima tawaran kerana memikirkan sama ada cerita macam The Secret ini ada orang nak tengok ke bila tayang nanti? ""Namun, selepas itu, saya berfikir semula kenapa tidak mahu terbabit dalam projek yang ada misi untuk masyarakat?  ""Seperti kenyataan dari pihak Viu, secara kebetulan, isu rogol, bunuh diri dan buli siber heboh diperkatakan ramai ketika ini.""Justeru, saya berasa ini tanggungjawab sebagai pelakon, selain menyajikan bahan hiburan sekurang-kurangnya, saya terbabit dalam projek untuk beri kesedaran kepada masyarakat,"" katanya.Ditanya pandangan mengenai barisan pelakon baharu dalam siri The Secret pula, kata Remy, dia kagum dengan bakat lakonan mereka.""Saya belum pernah bekerja dengan barisan pelakon baharu dalam siri The Secret ini, tapi pada pemerhatian saya, mereka bukanlah pempengaruh, sebaliknya bakat yang boleh diketengahkan dalam industri seni.""Semua pelakon baharu dalam siri ini berjaya beri yang terbaik. Saya percaya, pihak produksi pilih bakat muda yang tepat untuk watak masing-masing.""Saya seronok berbual dengan mereka yang sangat terbuka dan memiliki tenaga yang tinggi,"" katanya.Ditanya sama ada pelakon muda ada yang meminta tunjuk ajar darinya di lokasi penggambaran siri itu, kata Remy, mereka ada datang berjumpa dengannya untuk meminta tips dalam bidang lakonan.""Saya tidak ajar mereka berlakon tapi ada beri tips sahaja kerana zaman saya mula berlakon dulu berbeza dengan situasi sekarang.""Apa yang penting, mereka kena ikhlas untuk ceburi bidang lakonan,"" katanya.Sementara itu, The Secret menyentuh isu sensitif seperti buli siber, bunuh diri dan rogol yang jarang diangkat secara serius dalam naskhah sebelum ini.Selain Remy dan Siti Saleha, drama ini turut menampilkan barisan pelakon hebat seperti Nadiya Nisaa, Fatimah Abu Bakar, pelakon muda, Sarah Mack Lubis, Ellyza Azizi, Ucop Hashim, Amir Nafis dan Lorenzo Irmann."
JDT juara hatrik Piala FA,https://www.hmetro.com.my/utama/2024/08/1126688/jdt-juara-hatrik-piala-fa,Firdaus Hashim &amp; Amirul Fazli Zulkafli,316,"Kuala Lumpur: Penguasaan Johor Darul Ta'zim (JDT) dalam saingan Liga Malaysia (Liga M) nyata sukar digugat apabila gergasi tanahair itu terus 'mengunci rapat' Piala FA dalam kabinet selepas menang besar ke atas Selangor FC dengan 6-1 dalam aksi final yang berlangsung di Stadium Nasional Bukit Jalil, malam tadi.Kemenangan itu menyaksikan skuad kendalian Hector Bidoglio mempertahankan mahkota kejuaraan buat kali ketiga berturut-turut dan kelima secara keseluruhan pada 2016, 2022 dan 2023, termasuk pada 1998 ketika di bawah Johor FA.Lebih manis, kemenangan besar itu turut dibantu dengan jaringan hatrik bekas pemain remaja Sepanyol, Juan Muniz dengan dua daripadanya dihasilkan menerusi sepakan percuma cantik.Sebaliknya skuad Red Giants terpaksa akur dan perlu menunggu lagi selepas kali terakhir mendakap Piala FA pada 2009 lalu.Malah, dengan kejayaan skuad Harimau Selatan itu juga meletakkan mereka sebaris Selangor dan Kedah yang muncul pasukan paling banyak memenanginya dengan lima kali.Dalam aksi itu, kedua-dua pengendali membariskan skuad terkuat dengan masing-masing mempertaruhkan penyerang berbisa Bergson da Silva buat JDT manakala Ronnie Fernandez buat Selangor. Sebaik wisel permulaan ditiupkan, JDT jelas menguasai aksi di mana amaran awal hadir menerusi percubaan tepat Arif Aiman Hanapi pada minit ke-11 yang  mudah didakap Sam Samerville.Tiga minit kemudian, anak buah Nidzam Jamil membalas dengan tandukan Fernandez yang menerima hantaran lintang Alvin Fortes namun percubaan itu hanya melintasi gawang JDT.Begitupun Muniz memanfaatkan sepakan percuma dari luar kotak penalti apabila sepakannya menuju tepat ke penjuru tiang kiri Samerville untuk meletakkan JDT mendahului 1-0 pada minit ke-25.Pemain sensasi negara, Arif Aiman Hanapi menambah gol kedua di minit 41 buat memastikan juara 10 kali berturut-turut Liga Super itu mendahului dengan selesa sebelum melangkah ke bilik persalinan.Bersambung babak kedua, Selangor cuba bangkit dengan gol Fortes di awal permainan pada minit ke-59 sekali gus merancakkan tempoh permainan.Malam 'ngeri' Selangor bermula pada minit 62 apabila Bergson menambah gol ketiga sebelum Muniz menambah dua gol lagi (minit 67 dan 89) dan satu menerusi Heberty (m-76)."
"Bapa, anak lelaki OKU ditemui mati dalam rumah",https://www.hmetro.com.my/utama/2024/08/1126576/bapa-anak-lelaki-oku-ditemui-mati-dalam-rumah,Alias Abd Rani,273,"Muar: Misteri rumah bergelap selain sunyi sepi membongkarkan penemuan mayat dua beranak dipercayai sudah meninggal dunia sejak beberapa hari lalu di Taman Indah, Sungai Abong, di sini, semalam.Mayat dua beranak dipercayai berusia 40-an dan 70-an itu ditemui oleh sebuah pertubuhan kebajikan (NGO) yang dipanggil penduduk selepas curiga terhadap kelibat mereka tidak kelihatan sejak beberapa hari lalu.Difahamkan, mayat dua beranak itu ditemui kira-kira jam 12 tengahari dengan bapanya ditemukan dalam bilik air manakala anak lelakinya di atas sofa.Pada masa sama, seorang lagi anaknya, wanita berusia lingkungan 40-an yang juga orang kurang upaya (OKU) ditemui selamat namun dalam keadaan tidak bermaya.Tiga beranak itu menetap di rumah terbabit sejak sekian lama selepas ibunya meninggal dunia beberapa tahun lalu, dengan kedua-dua anaknya dikategorikan OKU lembam.Jiran yang enggan dikenali berkata, pada hari penemuan itu, mereka pelik apabila rumahnya bergelap lalu meminta bantuan NGO untuk memeriksanya.""Penduduk memanggil NGO terbabit kerana mereka selalu datang ke sini menghantar bantuan memandangkan bapanya tidak bekerja.""Dua anaknya pula, masing-masing lelaki dan perempuan adalah OKU dan dijaga sepenuhnya oleh bapa mereka.""Apabila pintu dibuka, mereka melihat anaknya lelakinya terbaring atas sofa manakala anak perempuannya dalam keadaan tidak bermaya dipercayai kelaparan,"" katanya.Katanya, NGO dan penduduk taman itu kemudian menghubungi polis bagi mendapat bantuan selanjutnya.Menurutnya lagi, ketika polis memasuki rumah, mereka menemui mayat bapanya dalam bilik air,"" katanya ketika ditemui.Mayat dua beranak itu dihantar ke Hospital Pakar Sultanah Fatimah untuk bedah siasat bagi mengenal pasti punca kematian mereka sementara seorang lagi dibawa ke hospital sama untuk rawatan lanjut.Sementara itu, Ketua Polis Daerah Muar, Asisten Komisioner Raiz Mukhliz Azman Aziz ketika dihubungi mengesahkan perkara itu."
"'Saya lihat air, kayu dan batang kelapa sawit seperti tsunami' - Mangsa kepala air",https://www.hmetro.com.my/utama/2024/08/1126531/saya-lihat-air-kayu-dan-batang-kelapa-sawit-seperti-tsunami-mangsa-kepala-air,BERNAMA,366,"Tanjung Malim: Mangsa kejadian kepala air di Risda Eco Park Kg Ulu Slim dekat sini hanya mampu melihat barangan berharga seperti telefon bimbit dan komputer riba dihanyutkan arus deras.Nor Fatihah Ahmad, 33, bagaimanapun bersyukur beliau dan keluarga terselamat selepas mereka juga nyaris menjadi mangsa kepala air dalam kejadian petang semalam itu. Guru dari Sabak Bernam, Selangor itu ketika ditemui pemberita berkata semasa kejadian dia sedang bersolat di dalam khemah yang telah siap dipasang sebelum terdengar bunyi deruan air yang kuat. ""Ketika itu saya terus memeluk anak-anak keluar dari khemah dan terpaksa membiarkan semua barangan seperti telefon bimbit, komputer riba dan beg-beg pakaian dihanyutkan air. ""Saya terus berlari menyelamatkan diri ke tempat lebih tinggi dan ketika itu saya lihat beberapa khemah lain yang dipasang lesap dihanyutkan air deras, tetapi pengunjung lain dapat menyelamatkan diri, "" katanya yang berkhemah bersama suaminya, Syed Abdul Kadir, 35, dan dua anak mereka berusia tujuh dan sembilan tahun. Katanya mereka empat sekeluarga beberapa kali melakukan aktiviti perkhemahan dan ini kali pertama berdepan saat cemas seperti itu. ""Ketika di dalam khemah saya lihat kayu-kayu dan batang kelapa sawit berterbangan disertai air deras bagai tsunami. Saya begitu bersyukur kami yang terbabit terselamat,"" katanya.  Sementara itu, seorang penduduk Zainuddin Khalid, 65, berkata kejadian kepala air pernah berlaku di kawasan itu pada tahun 80an.Anak jati Kg Ulu Slim itu berkata kejadian kali ini bagaimanapun agak luar biasa kerana menyebabkan Muka Sauk Loji Rawatan Air Sungai Geliting pecah dan Jambatan Lama Sungai Slim turut runtuh. ""Jambatan itu yang paling kukuh kerana saya lahir pun ia sudah wujud, saya sekarang 65 tahun bermakna kejadian (kepala air) sangat dahsyat sehingga jambatan itu pun boleh patah dua (runtuh),"" katanya. Terdahulu dalam kejadian 7 petang semalam, 21 pengunjung dan dua kakitangan terperangkap dalam kejadian kepala air di Risda Eco Park berhampiran Sungai Geliting dekat sini. Hujan lebat berterusan dan kejadian kepala air menyebabkan jambatan yang menghubungkan Risda Eco Park dengan jalan utama runtuh dan turut menyebabkan struktur Muka Sauk Sungai Geliting pecah. Arus deras menyukarkan operasi menyelamat susulan tiada laluan lain ke pusat rekreasi itu dan pasukan penyelamat terpaksa menunggu sehingga air surut pagi ini untuk menjalankan operasi.Semua mangsa  berjaya diselamatkan kira-kira 12 tengah hari tadi.21 orang termasuk bayi di Taman Eko Risda diselamatkan"
Norza tunai janji letak jawatan presiden BAM,https://www.hmetro.com.my/utama/2024/08/1126499/norza-tunai-janji-letak-jawatan-presiden-bam,BERNAMA,98,"Kuala Lumpur: Tan Sri Mohamad Norza Zakaria secara rasmi meletakkan jawatan sebagai Presiden Persatuan Badminton Malaysia (BAM), selepas berkhidmat selama tujuh tahun di badan induk sukan badminton berkenaan. Beliau berkata, keputusan itu diterima ahli majlis BAM pada Mesyuarat Majlis badan induk itu yang diadakan hari ini, yang sekali gus memutuskan Timbalan Presiden I BAM Datuk V Subramaniam akan berkhidmat sebagai pemangku presiden berkuat kuasa hari ini.""Saya sebagai presiden BAM ini mesyuarat terakhir saya, dan juga merasmikan bahawa Datuk V Subramaniam sebagai pemangku presiden,"" katanya pada sidang media selepas mesyuarat ahli majlis BAM di Akademi Badminton Malaysia (ABM)."
Norza tunai janji letak jawatan presiden BAM,https://www.hmetro.com.my/utama/2024/08/1126499/norza-tunai-janji-letak-jawatan-presiden-bam,BERNAMA,98,"Kuala Lumpur: Tan Sri Mohamad Norza Zakaria secara rasmi meletakkan jawatan sebagai Presiden Persatuan Badminton Malaysia (BAM), selepas berkhidmat selama tujuh tahun di badan induk sukan badminton berkenaan. Beliau berkata, keputusan itu diterima ahli majlis BAM pada Mesyuarat Majlis badan induk itu yang diadakan hari ini, yang sekali gus memutuskan Timbalan Presiden I BAM Datuk V Subramaniam akan berkhidmat sebagai pemangku presiden berkuat kuasa hari ini.""Saya sebagai presiden BAM ini mesyuarat terakhir saya, dan juga merasmikan bahawa Datuk V Subramaniam sebagai pemangku presiden,"" katanya pada sidang media selepas mesyuarat ahli majlis BAM di Akademi Badminton Malaysia (ABM)."
Perlu lebih ramai pakar DNA,https://www.hmetro.com.my/utama/2024/08/1126448/perlu-lebih-ramai-pakar-dna,Skuad Khas Harian Metro,340,"Kuala Lumpur: Polis Diraja Malaysia (PDRM) akan menempatkan lebih ramai pegawainya yang mempunyai kelulusan berkaitan forensik di Maktab PDRM Kuala Lumpur dalam mengukuhkan siasatan membabitkan ujian asid deoksiribonukleik (DNA).Ketua Polis Negara Tan Sri Razarudin Husain berkata, pihaknya dalam perancangan menempatkan mereka berkelulusan ijazah sehingga ke Phd berkaitan bidang forensik dan mempunyai kepakaran akan berada di Maktab PDRM Kuala Lumpur. Menurutnya, kecanggihan dan teknologi terkini penggunaan Bank Data Asid Deoksiribonukleik (DNA) DNA Forensik Malaysia (BDDFM) mampu membantu PDRM menyelesaikan kes jenayah yang tidak dapat diselesaikan sebelum ini. Menurutnya, malah, tidak mustahil jenayah yang dilakukan 20 tahun lalu pun dapat disiasat kembali jika mempunyai padanan DNA. ""Sebelum wujudnya BDDFM pada tahun 2012, perbandingan profil DNA dilakukan secara one to one basis iaitu profil DNA suspek yang ditangkap akan dibandingkan dengan profil DNA yang ditemui di lokasi kejadian jenayah. ""Sekiranya tidak ditemui padanan profil DNA maka pelaku jenayah kes akan terus kekal misteri berdasarkan kepada bukti DNA. ""Ketiadaan pangkalan data DNA ketika itu menyebabkan padanan profil DNA hanya dilakukan semata-mata kepada kes terbabit sahaja,"" katanya kepada Metro Ahad. Razarudin berkata, seperti mana yang diketahui, teknologi DNA berkembang dengan begitu pesat sekali di peringkat global. ""PDRM juga tidak ketinggalan dalam mengaplikasikan teknologi DNA dalam penyiasatan kes jenayah. ""Ia dapat dilihat melalui tertubuhnya BDDFM pada tahun 2012 di mana ia adalah sistem bank data DNA yang ditubuhkan berdasarkan penguatkuasaan Akta Identifikasi DNA 2009 (Akta 699),"" katanya. Beliau berkata, penubuhan BDDFM ini memberi impak positif dan membantu menyelesaikan kes-kes jenayah termasuklah kes jenayah lampau (cold cases). ""Pada masa ini, teknologi DNA yang digunakan di Makmal DNA PDRM adalah setanding dengan makmal DNA agensi penguatkuasa di peringkat antarabangsa yang lain,"" katanya. Katanya, sehingga kini pemprofilan DNA yang diguna pakai adalah teknologi Short Tandem Repeats (STR) atau rantaian jujukan pendek DNA berulang yang dianggap penanda genetik setiap manusia. ""Keunikan dan perbezaan bilangan jujukan DNA inilah yang membolehkan seorang individu dikenal pasti menggunakan profil DNA.""Secara keseluruhannya, penubuhan Sistem BDDFM ini secara tidak langsung membantu dalam meningkatkan penyelesaiaan kes semasa serta kes-kes jenayah lampau berdasarkan kepada teknologi terkini DNA,"" katanya."
Petunjuk DNA kunci selesai kes,https://www.hmetro.com.my/utama/2024/08/1126435/petunjuk-dna-kunci-selesai-kes,Skuad Khas Harian Metro,616,"Kuala Lumpur: Petunjuk padanan Asid Deoksiribonukleik (DNA) menjadi 'kunci' penting dalam penyelesaian jenayah khususnya pembunuhan. Bagi insiden pembunuhan, pasukan penyiasat akan mencari petunjuk DNA untuk dipadankan bersama individu disyaki sekali gus merungkai jenayah yang berlaku. Bukti DNA itu boleh diklasifikasikan sebagai 'kunci utama' siasatan dan mampu mengenalpasti individu disyaki yang memiliki padanan DNA yang serupa. Pakar Klinikal Patologi Forensik, Jabatan Patologi Forensik, Pusat Perubatan Universiti Malaya (PPUM) Dr Shatishraj Jothee berkata, jika insiden jenayah yang membabitkan pergelutan, terdapat pertukaran bahan bukti iaitu DNA yang menjadi petunjuk penting pasukan penyiasat. ""Di dalam kes jenayah, terdapat satu prinsip yang dinamakan sebagai 'Locard's Principal' iaitu apabila dua individu iaitu suspek serta mangsa bergelut, akan terdapat pertukaran bahan bukti. ""Pihak penyiasat forensik akan cuba mendapatkan bahan bukti berkenaan daripada suspek dan mangsa untuk menunjukkan terdapat pergelutan dan pertukaran bahan bukti. ""Salah satu bahan bukti yang kerap dicari oleh penyiasat adalah DNA iaitu DNA suspek pada badan mangsa semasa bedah siasat dan di tempat kejadian atau keduanya,"" katanya kepada Harian Metro. Dr Shatishraj berkata, ia termasuk sebarang penemuan atau bukti DNA mangsa pada badan dan harta benda suspek boleh dijadikan padanan serta petunjuk siasatan. Beliau berkata, DNA individu masih boleh diperoleh daripada tulang sum-sum atau tulang badan walaupun badan sudah mula mereput. Dalam keadaan badan mereput atau terbakar, katanya, kualiti DNA pada darah atau tisu badan akan merosot. ""DNA pada permukaan badan atau permukaan lain seperti lantai dan dinding juga akan merosot dan musnah jika tidak disampel awal. ""Bagi proses pengambilan sampel pula, DNA yang diambil perlu dibandingkan dengan sampel DNA suspek atau mangsa untuk proses pengenalpastian. ""Pakar DNA akan memberi keputusan dalam kebarangkalian sampel itu berpadan dengan suspek atau mangsa,"" katanya. Menurutnya, jika sampel DNA diambil daripada badan mangsa untuk tujuan mengenalpasti identiti mangsa, perbandingan sampel akan dibuat dengan waris terdekat simati. ""Secara umumnya, DNA untuk setiap individu adalah berbeza dan ia mempunyai set DNA yang unik kepada individu berkenaan saja. ""Setiap individu mewarisi satu 'allele' daripada ibu kandung dan satu lagi daripada bapa kandung. ""Pewarisan allele ini adalah rawak mengakibatkan dua adik-beradik tidak akan mempunyai urutan DNA yang sama sepenuhnya,"" katanya.Pangkalan data DNA mampu bantu siasatanPihak berkuasa serta agensi berkaitan perlu melihat semula cadangan mewujudkan pangkalan data DNA untuk rakyat negara ini. Kewujudan satu sistem pangkalan data raya berkenaan mampu untuk menyelesaikan pelbagai masalah seperti jenayah, jejak waris dan sebagainya. Pakar kriminologi, Shahul Hamid Abd Rahim berkata, pangkalan data raya DNA ini juga dikenali sebagai Bank DNA yang akan menyimpan rekod setiap penduduk negara ini. Menurutnya, cadangan sama pernah dibangkitkan oleh Polis Diraja Malaysia (PDRM) beberapa tahun lalu namun menerima kritikan daripada pelbagai pihak. ""Kita perlu akui bahawa zaman kini memerlukan satu pangkalan data raya yang sistematik, ia menyimpan data unik penduduk negara ini sekali gus menyelesaikan banyak masalah. ""Bank DNA ini bukan saja untuk rujukan kes jenayah, contohnya polis sedang menjejaki suspek A berdasarkan padanan DNA yang ada pada bank berkenaan, sebaliknya ia mampu menyelesaikan masalah jejak waris, orang hilang dan sebagainya. ""Kalau kita lihat hampir keseluruhan kejadian jenayah pembunuhan, bukti utama yang dicari oleh pihak berkuasa ialah DNA dan ia menjadi petunjuk utama dalam siasatan,"" katanya.Shahul Hamid berkata, jika negara ini sudah memiliki Bank DNA berkenaan, pihak berkuasa hanya melakukan semak silang dalam pangkalan data raya itu dan menemui potensi suspek untuk sesuatu kes. Beliau berkata, negara Eropah sudah mempunyai pangkalan data raya ini antaranya Perancis, Belgium, Jerman dan negara Eropah lain. ""Kita faham tentang kerahsiaan dan data sensitif seperti DNA ini, namun kita juga ada cara untuk menghalang manipulasi pihak ketiga menyalahgunaan data DNA ini. ""Apa yang penting adalah perlu ada usaha ke arah kewujudan Bank DNA ini dan ia secara langsung bakal memudahkan tugas pihak berkuasa dalam menjejaki suspek,"" katanya."
'Tolong selamatkan ibu saya' - Anak mangsa lubang benam,https://www.hmetro.com.my/utama/2024/08/1126377/tolong-selamatkan-ibu-saya-anak-mangsa-lubang-benam,BERNAMA,260,"Kuala Lumpur: ""Tolong selamatkan ibu saya,"" itu rintihan anak lelaki sulung wanita warga India yang menjadi mangsa insiden tanah jerlus di Jalan Masjid India, pagi semalam sebaik tiba di lokasi kejadian.Difahamkan, lelaki berusia 26 tahun dikenali sebagai Surya itu baru tiba ke negara ini dari Thailand serta terus bergegas ke lokasi kejadian pada kira-kira 9.30 malam tadi untuk melihat sendiri usaha pencarian ibunya.Dia yang memakai baju putih berkotak hitam dilihat gagal menahan kesedihan dan terpaksa ditenangkan oleh beberapa ahli keluarga serta kenalannya yang berada di situ.Terdahulu, Datuk Bandar Kuala Lumpur Datuk Seri Dr Maimunah Mohd Shariff yang melawat lokasi kejadian sempat berbual bersama suami mangsa dengan bantuan jurubahasa.Pada sidang media malam ini, Maimunah memaklumkan bahawa Dewan Bandaraya Kuala Lumpur sedia membantu sebarang keperluan keluarga itu semasa mereka berada di negara ini sepanjang operasi pencarian dilakukan.Mangsa, yang dikenali sebagai Vijayaletchumy, 48, dari Andhra, Kuppam dan keluarganya dijadualkan pulang ke India esok selepas dua bulan melancong di negara ini.Dalam insiden 8.20 pagi itu, mangsa sedang berjalan di hadapan Malayan Mansion, Jalan Masjid India sebelum tiba-tiba terjerlus ke lubang sedalam lapan meter.DBKL tubuh pasukan khas untuk tangani tanah jerlus di KLSudah lebih 24 jam, wanita masih hilangFizikal tubuh manusia boleh hanyut dalam saluran pembentungan - IWKHanya jumpa seliparKawasan Masjid India selamat - Datuk Bandar KLTiada aktiviti korek tanah di sekitar kawasan lubang benamLubang benam di Jalan Masjid India: Peniaga bimbang keselamatan terancamMendapan pernah berlaku di lokasi sama tahun lalu - PolisLubang benam: Mangsa dihanyutkan arus deras bawah tanahIsteri sempat jerit minta tolong sebelum senyapPelancong wanita warga India jatuh dalam lubang benam"
Saksi derita orang didik diri bersyukur,https://www.hmetro.com.my/utama/2024/08/1126372/saksi-derita-orang-didik-diri-bersyukur,Muhamaad Razis Ismail,335,"Kuala Lumpur: Nama Dr Azuraida Shahadan bukan asing dan cukup disegani dengan pelbagai aktiviti sukarelawan. Aktiviti sukarelawan sudah sebati dalam diri Pakar Motivasi Kepemimpinan Diri, Keluarga dan Organisasi ini sehingga sanggup mengorbankan kerjaya sebagai pensyarah di institusi pengajian tinggi (IPT) awam dan swasta. Bukan setakat aktif di dalam negara, ibu empat anak ini turut terbabit pelbagai aktiviti sukarelawan di luar negara dengan menyertai banyak misi kemanusiaan membantu mangsa perang dan bencana alam termasuk di Syria, Lubnan, Vietnam, Filipina dan Indonesia. Malah ketika menuntut di Amerika Syarikat, Azuraida aktif membantu gelandangan, mengajar anak imigran Mexico secara percuma yang berdaftar di bawah Disaster Assistance Relief Team (DART). Azuraida berkata, menjadi aktivis sukarelawan di luar negara membuka mata betapa beruntungnya menjadi anak Malaysia.  ""Dengan menyertai misi kemanusiaan di luar negara, saya dapat menyaksikan  ramai manusia menderita akibat peperangan dan bencana alam. Ada kebuluran, kesejukan, cedera dan kematian  keluarga tersayang. ""Kehidupan dilalui mereka sangat mendukacitakan dan menjadikan saya bersyukur dilahirkan dan dibesarkan di Malaysia,"" katanya. Berkongsi pengalaman ketika tinggal di California, Amerika Syarikat, beliau masih mengekalkan jati diri sebagai anak Malaysia  menggunakan nombor pendaftaran kereta Anak KL. ""Pada masa sama, saya bangga dapat mengharumkan nama negara apabila menjadi anak Malaysia pertama menamatkan Ijazah Kedoktoran (PhD) Kepemimpinan Pendidikan daripada California State University di Fullerton, Amerika Syarikat. Ketika majlis graduasi saya bawa bendera Malaysia di atas pentas,"" katanya. Baginya, kemerdekaan bukan sekadar pencapaian sejarah, tetapi dilihat sebagai simbol kekuatan dan ketabahan rakyat Malaysia menghadapi cabaran.  ""Kemerdekaan  dikecapi pada 31 Ogos 1957 adalah titik mula bagi sebuah negara yang bercita-cita tinggi melahirkan ramai anak Malaysia yang mengecapi pelbagai pencapaian membanggakan .""Daripada sudut pandang kepemimpinan diri, kemerdekaan mengajar kita betapa pentingnya nilai tanggungjawab. Kebebasan yang kita kecapi   datang dengan tanggungjawab besar untuk membina  negara  lebih baik untuk generasi akan datang,"" katanya. Tambahnya, setiap rakyat Malaysia bertanggungjawab memastikan kemerdekaan terus kekal bukan hanya fizikal malah minda juga perlu bebas daripada dijajah. ""Kita perlu sentiasa berusaha  memperbaiki diri, mengembangkan potensi dan memberi sumbangan positif kepada masyarakat,"" katanya."
Tempa nama secara 'organik',https://www.hmetro.com.my/utama/2024/08/1126353/tempa-nama-secara-organik,Georgie Joseph,889,"PADA 2019, nama Dhruv di puncak dunia apabila lagunya, Double Take menjadi siulan pencinta muzik. Penyanyi yang berpangkalan di London itu kemudian terus masuk dalam senarai wajib dengar terutama dalam kalangan pendengar muda.Dhruv atau nama sebenarnya Dhruv Sharma, 25, bukanlah setahun dua berkarya. Bahkan sudah mencari tapak kukuh bertahun lamanya dan pencapaian ke tahap sekarang sudah cukup membanggakan.Dia bersyukur perjalanan menempa nama berlaku secara organik. Dia juga menempuh pelbagai liku demi mendaki tahap ini ketika lambakan artis muncul meriahkan industri muzik.""Awalnya, saya cuma mampu mengharap dapat membina karier dan menjelajah dunia dengan muzik saya. Tapi sukar untuk menjangka impian itu mampu terlaksana terutama pada masa kini.""Terlalu ramai dan senang untuk sesiapa menjadi artis bermula di rumah saja sekalipun. Untuk menjangkakan siapa mampu pergi jauh, itu tidak boleh. Saya sendiri pun sudah menulis lagu bertahun lamanya.""Kejayaan saya agak organik dan dicapai sekelip mata selepas sekian lamanya. Jadi, rasa senang sekali dapat melihat sebahagian daripada perit-jerih saya itu membuahkan hasil,"" katanya.Walaupun kariernya semakin mekar, Dhruv sentiasa dihantui keraguan jika langkah seterusnya akan menjadi atau tidak. Dia sentiasa berdebat dengan diri sendiri sama ada dia cukup bagus atau tidak.Kejayaan ditempa sekarang pun dirasakan terlalu pantas untuk dia mendabik dada. Sasaran awalnya pun cuma mahu produktif hasilkan karya semata-mata.""Setiap hari bahkan sekarang pun timbul keraguan. Walaupun sudah peroleh kejayaan, tapi sentiasa ada lagi tahap kejayaan lebih tinggi yang diri ingin capai. Itulah resmi bergelar orang muzik. ""Ada hari kita rasa yang terbaik dalam dunia, ada hari persoal apa sebenarnya kita cuba buat dalam hidup. Kadang-kadang rasa gila dan memalukan pun ada. Apa orang akan fikir mengenai kita.""Saya ingatkan hanya akan mampu berjaya selepas hasilkan beberapa album. Tidak jangka pula tercapai secepat sekarang. Jadi, saya syukuri saja dan terus kerja keras berkarya,"" katanya.Menerusi mutu karyanya juga, Dhruv dijangka bakal bergelar bintang pop sensasi tidak lama lagi. Besar juga gelaran itu dan dia akui lega apabila mendapat pujian untuk hal-hal baik.""Proses berkarya saya cuma ikut kepala sendiri bersama individu-individu yang saya suka. Saya tidak ambil tahu sangat apa yang berlaku di luar kecuali sewaktu jayakan siri jelajah.""Jadi senang sekali apabila dijolok gelaran itu. Bagus juga dapat pujian sekali-sekala terutama berkaitan perihal yang saya cintai. Ibaratnya bonuslah bila orang berkata baik mengenainya,"" katanya.Dhruv turut berkongsi berdepan kesulitan sewaktu baru mula berkarya kerana wujud tekanan tertentu. Terutama untuk menyiapkan album pengenalannya Private Blizzard yang secara rasmi dilancarkan semalam.Berbulan juga dia bergelut untuk mencari penerbit muzik yang sesuai sebelum bertemu penerbit yang tepat dan paling utama benar-benar faham serta sokong corak kerjanya.""Cara saya adalah selepas buat sebuah lagu, saya akan merombaknya berkali-kali. Kemudian saya akan bawa lagu yang sudah 85 peratus siap kepada penerbit. Dia yang akan bantu cantikkan lagi lagu itu.""Namun, ramai sebenarnya penerbit tidak suka cara begitu. Mereka lebih suka mulakan dan siapkannya bersama dalam studio. Tapi penerbit yang kerja dengan saya menyiapkan album baharu itu sangat bertolak ansur. ""Apabila buat lagu yang agak bagus, orang lain pula mahu mengubahnya. Bekerja dengan individu yang cuma buru karya komersial untuk segera pikat pendengar, tidak kena buat saya,"" katanya.Rasa terpinggir gara-gara pilih muzikSeperkara yang menguatkan lagi perjuangan seni Dhruv adalah peluang mengembara ke pelbagai negara seluruh dunia untuk sebarkan muziknya. Pengalamannya jadi lebih luas.""Saya berjumpa dengan ramai orang yang melakukan kerja berbeza. Itu sangat memperkaya pemikiran saya. Itu sendiri sudah membuatkan saya sangat gembira menjadi manusia di bumi.""Sewaktu membesar, saya dikelilingi orang yang tiada keinginan mahu teruskan minat dalam bidang seni. Saya seorang saja ada kesungguhan mahu teruskan cita-cita dalam bidang muzik. Terasa macam orang luar pula.""Bila dapat lakukan ini, bertemu ramai karyawan seluruh dunia yang terlalu ambil berat terhadap kerja mereka, satu pengalaman menakjubkan. Minda saya lebih terbuka, terokai gaya hidup berbeza,"" katanya.TikTok juga adalah platform yang berjaya membawa Dhruv ke tahap ini. Dia sangat terhutang budi dengan saluran media sosial itu namun pada masa sama enggan terlalu bergantung harap padanya.""Lagu saya meledak di TikTok dan memberi saya platform untuk disambar syarikat rakaman. Sememangnya cukup membantu untuk tujuan itu. ""Tapi ia bukan saluran yang mencetus inspirasi untuk saya. Saya pun tidak suka menelaahnya selalu kerana dapati muzik-muzik yang ada rata-rata seakan-akan saja semuanya.""Namun tidak dinafikan sangat penting sebagai keperluan yang banyak manfaatnya kepada orang ramai. Saluran itu penting untuk berinteraksi dengan peminat,"" katanya.Dalam pada itu, Dhruv sangat gembira akhirnya dapat kotakan janji bertemu peminat Malaysia selepas ditimpa insiden malang sebelum ini. Tahun lalu, dia sepatutnya dijadualkan mengadakan persembahan sulungnya di Festival Good Vibes (GVF).Namun hajat itu tidak kesampaian kerana acara terbabit dibatalkan. Paling malang, dia sudah sampai sini dan terkandas di lapangan terbang selepas mendapat berita pembatalan itu.""Rasa teruja dapat adakan showcase dan jumpa peminat di sini. Memang saya sangat terkilan dan peminat pun kecewa tahun lalu. Tapi, saya seronok kembali datang tidak lama selepas apa yang menimpa.""Kebelakangan ini, saya banyak menjayakan persembahan berskala besar. Apabila dapat lakukan yang intim begitu, memang rasa lebih santai dan istimewa. Lebih dekat dengan jiwa saya.""Komen yang saya terima di media sosial daripada peminat Malaysia sangat-sangat positif setakat ini. Rasanya orang di sini memang sangat cintakan muzik, bukan setakat lagu-lagu saya,"" katanya.Dhruv hadir ke sini baru-baru ini untuk acara pra-dengar albumnya Private Blizzard bersama peminat terpilih. Kemudian, dia mengadakan showcase di The Exchange, TRX, yang dihadiri lebih 400 peminat."
"Dhuha, Kelly raih emas keenam di kolam renang",https://www.hmetro.com.my/utama/2024/08/1126287/dhuha-kelly-raih-emas-keenam-di-kolam-renang,Faizal Salim,374,"Kuching: Perenang Wilayah Persekutuan, Dhuha Zulfikry dan perenang Sarawak, Kelly Teo meneruskan rentak kemenangan di Pusat Akuatik Pandelela Rinong Aquatics Centre di Petra Jaya, hari ini.Kedua-duanya memenangi emas keenam masing-masing, sekali gus menyaksikan mereka muncul perenang yang mengumpul emas terbanyak.Dhuha, 16, memulakan hari dengan memenangi acara 800 meter (m) gaya bebas lelaki dengan catatan lapan minit 14.58 saat (s).Perenang Melaka, Anselm Lee di tempat kedua (8:37.28s) dan atlet Selangor, Jayden Goh (8:37.31s) memenangi gangsa.""Pertama sekali, saya mahu meminta maaf kepada rakan sepasukan kerana mengecewakan mereka dalam acara 4x200m gaya bebas berganti-ganti semalam.""Saya agak berpuas hati dengan prestasi saya dan menjadi lebih baik lagi.""Sasaran utama saya adalah layak ke Sukan Olimpik Los Angeles 2028 Olympics (LA28). Saya faham tekanan akan semakin meningkat selepas ini, tetapi saya yakin mental saya cukup kuat untuk menanganinya.""Sasaran terdekat saya adalah medal di Sukan Sea di Thailand, tahun depan dan kemudian Sukan Asia di Jepun,"" kata remaja berkenaan selepas majlis penyampaian pingat.Kelly pula memenangi acara 1,500m gaya bebas dengan catatan 17:56.21s. Perenang Sabah, Chu Xin Ying (18:10.61s) meraih perak manakala perenang Pulau Pinang, Yeoh Yun Xuan (18:19.76s) meraih gangsa.Kerajaan negeri Sarawak menjanjikan imbuhan RM15,000 bagi pemenang emas, RM5,000 untuk perak dan RM3,000 untuk gangsa.Hasil pungutan enam emas, satu perak dan dua gangsa, Kelly bakal membawa pulang insentif berjumlah RM94,250.""Sebelum Sukma bermula, saya hanya menyasarkan tiga atau empat emas sahaja, jadi memenangi enam emas memang di luar jangkaan.""Saya gembira meraih insentif terbanyak, saya boleh berbelanja untuk diri sendiri dan orang lain.""Saya mahu belanja keluarga dan kawan rapat, beli kereta dan bakinya akan disimpan,"" kata atlet berusia 18 tahun itu.Perenang Wilayah Persekutuan, Chong Xin Lin turut mencipta rekod temasya apabila mencatatkan 1:04.06s untuk memenangi acara 100m kuak lentang wanita.Dua mengatasi rekod dicatatkan Chan Kah Yan iaitu 1:05.31s pada 2012.Atlet Pulau Pinang, Vivian Tee (1:06.85s) menang perak manakala Kelly (1:07.38s) meraih gangsa.Atlet Pulau Pinang, Tong Yu memecahkan rekod dicatatkan Keith Lim iaitu 23.19s pada 2018, apabila merekodkan 23.06s untuk memenangi 50m gaya bebas wanita.Rakan sepasukannya, Chris Chew (23.32s) menang perak manakala perenang Wilayah Persekutuan, Yap Shun Min (23.80s) menang gangsa.Selangor turut memecahkan rekod sendiri dalam acara 4x100m rampaian dengan catatan 3:49.12s, mengatasi rekod pada 2016 iaitu 3:49.98s."
8 juta rakyat Malaysia bakal terima bantuan STR 29 Ogos ini,https://www.hmetro.com.my/utama/2024/08/1126198/8-juta-rakyat-malaysia-bakal-terima-bantuan-str-29-ogos-ini,Noor Atiqah Sulaiman,341,"Kuala Lumpur: Kerajaan akan menyalurkan Sumbangan Tunai Rahmah (STR) Fasa 3 kepada lebih 8 juta penerima bermula 29 Ogos ini.   Kementerian Kewangan (MOF) memaklumkan jumlah itu membabitkan penerima sedia ada manakala, bagi penerima baharu atau rayuan pula akan menerima STR mulai 18 September.   Katanya, setiap penerima akan menerima bantuan tunai sehingga RM650 mengikut kategori masing-masing.  ""Penerima sedia ada dan penerima baharu atau rayuan yang berdaftar dalampangkalan data STR akan menerima pembayaran STR Fasa 3 melalui pengkreditan ke dalam akaun bank atau disalurkan secara tunai melalui Bank Simpanan Nasional (BSN) secara berperingkat.   ""Oleh itu MOF ingin menasihati penerima STR untuk sentiasa berwaspada dengan pautan yang tidak sahih oleh pihak tidak bertanggungjawab bagi mendapatkan maklumat berkaitan program STR.   ""Sebagai perlindungan daripada kes penipuan (scam), pihak MOF tidak membuat penghantaran SMS dan mesej WhatsApp meminta maklumat peribadi kepada individu,"" katanya dalam kenyataan tadi.  Mengulas lanjut mengenai STR, MOF memaklumkan melalui Belanjawan 2024, Perdana Menteri, Datuk Seri Anwar Ibrahim mengumumkan bahawa peruntukan STR berjaya ditingkatkan sebanyak RM2 bilion atau 25 peratus daripada RM8 bilion pada tahun lalu kepada RM10 bilion yang memanfaatkan penerima meliputi hampir 60 peratus penduduk dewasa di negara ini.  ""Penambahan peruntukan bagi STR 2024 mencerminkan komitmen Kerajaan MADANI untuk membantu meringankan cabaran kos sara hidup rakyat, terutamanya bagi keluarga di bawah kategori B40 dan M40 terendah.   ""Penambahbaikan STR 2024 adalah sejajar dengan pendekatan Kerajaan MADANI untuk menumpukan sumber kewangan negara kepada rakyat yang memerlukan bantuan.   ""InsyaAllah, dengan lebih penambahbaikan kepada pengurusan kewangan dan tatakelola,Kerajaan akan mampu untuk memberi lebih bantuan pada masa kelak kepada golongan terbanyak serta rentan agar tiada rakyat yang tercicir,"" katanya seperti dilaporkan.   Dalam pada itu, MOF memaklumkan pasa tahun ini, kerajaan turut mengambil pendekatan baharu dengan membuka pendaftaran STR sepanjang tahun bagi memberi peluang kepada lebih ramai rakyat mendapatmanfaat daripada bantuan Kerajaan.   ""Oleh itu, bilangan penerima yang layak dijangka terus meningkat pada tahun ini mengambil kira proses permohonan baharu dan kemas kini yang dijalankan sepanjang tahun berbanding setahun sekali sebelum ini.   ""Sekiranya nama pemohon tiada dalam pangkalan data STR, mereka perlu membuat permohonan bagi membolehkan proses verifikasi mengikut kategori kelayakan STR dimuktamadkan,"" katanya."
"'Katil seperti berbuai-buai, saya fikirkan ada berlaku gempa bumi'",https://www.hmetro.com.my/utama/2024/08/1126166/katil-seperti-berbuai-buai-saya-fikirkan-ada-berlaku-gempa-bumi,Nor Azizah Mokhtar,494,"Kuala Lumpur: ""Saya ingatkan ada gempa bumi kerana rasa berbuai-buai, tak sangka sebenarnya berlaku tanah runtuh di belakang rumah.""    Demikian kongsi Azmi Badarudin, 55, antara penduduk di Taman Bunga Raya, Setapak di sini, yang terkesan dengan tanah runtuh petang semalam.    Ketika kejadian, katanya dia rumah berseorangan dan berada dalam bilik hadapan untuk mengemas barang dengan cuaca ketika itu hujan.   ""Sedang saya duduk di atas katil tiba-tiba terasa katil seperti berbuai-buai. Saya fikirkan ada berlaku gempa bumi di negara jiran.   ""Sebelum itu saya ada dengar bunyi kuat, tetapi saya ingatkan ia bunyi guruh,"" katanya ketika ditemui di kediamannya, hari ini.    Azmi yang juga seorang peniaga berkata, dia hanya menyedari berlaku tanah runtuh kira-kira 20 minit selepas itu apabila menerima panggilan telefon daripada isterinya yang ketika itu sedang bekerja di luar.   ""Saya ada dengar kekecohan di hadapan rumah selain ada suara jeritan orang menyuruh kami segera keluar daripada rumah masing-masing.   ""Ketika itu barulah saya menyedari berlaku tanah runtuh, baru timbul rasa panik,"" katanya yang lahir dan dibesarkan di taman perumahan itu sejak 1970-an.   Buat masa ini, katanya semua penduduk di kediaman terjejas termasuk keluarganya diarahkan berpindah sementara atas faktor keselamatan.   Seorang lagi penduduk, Aminah Abd Jalil, 60, berkata ketika kejadian kira-kira jam 5.30 itu dia sedang solat di bilik hadapan rumah sebelum dikejutkan jeritan anak perempuannya.   Ketika kejadian, katanya yang juga pesara hanya dia dan anak perempuannya, Anis Mohammad, 28, berada di rumah.   ""Anak berada di bilik belakang dan beritahu ada dengar bunyi sangat kuat seperti guruh tetapi lebih kuat selain berdengung.  ""Bila dijengah melalui tingkap, kami nampak sebahagian tanah di belakang rumah berserta pagar dan serta pokok buluh yang ditanam sudah runtuh ke bawah,"" katanya.   Aminah berkata, dia bersyukur kerana tiada kemalangan jiwa berlaku dalam kejadian ini kerana tembok yang runtuh itu menimbusi kawasan jalan di bawah.    ""Buat masa ini saya dan suami, anak serta menantu dan cucu perempuan berusia dua tahun menginap sementara di sebuah hotel berdekatan,"" katanya.   Sementara itu, tinjauan BH di lokasi hari ini mendapati kerja pembersihan masih dijalankan di Jalan Genting Klang menghala ke Lebuhraya Lingkaran Tengah 2 (MRR2) yang terjejas selepas sebahagian tembok di lereng bukit terbabit runtuh petang semalam.   Dua lorong di laluan itu sepanjang kira-kira 100 meter ditutup sementara daripada kenderaan bagi membolehkan kerja pembersihan dijalankan.   17 kediaman diarah dikosongkan  Ketua Polis Daerah Wangsa Maju, Asisten Komisioner Mohammad Lazim Ismail, ketika ditemui di lokasi berkata langkah pertama diambil sebaik kejadian adalah mengarahkan semua penduduk terjejas meninggalkan kediaman masing-masing.   ""Semua sekali 17 unit kediaman rumah teres terbabit dengan arahan pengosongan iaitu 13 kediaman di Lorong Malinja 5 dan empat di Lorong Malinja 6 membabitkan 52 penghuni.   ""Kejadian tidak membabitkan mangsa dan buat masa ini, kawasan lereng di sebelah kiri dan kanan lokasi utama runtuhan ditutup dengan kanvas bagi mengelak terkena hujan.  ""Kita bimbang sekiranya cuaca hujan lagi, ia akan menjejaskan kawasan berhampiran dan berlaku lagi runtuhan,"" katanya.   Buat masa ini, katanya jabatan berkaitan termasuk pihak bomba dan Dewan Bandaraya Kuala Lumpur (DBKL) sedang menjalankan pemeriksaan lanjut di lokasi untuk menentukan status tanah dan runtuhan."
Merdeka cermin semangat perpaduan,https://www.hmetro.com.my/utama/2024/08/1125982/merdeka-cermin-semangat-perpaduan,Sri Ayu Kartika Amri,380,"Subang Jaya: Kemerdekaan Malaysia bukan hanya simbol kebebasan dan kedaulatan, tetapi juga mencerminkan semangat perpaduan serta keinginan untuk maju sebagai satu bangsa.Pengarah Urusan Mydin Mohamed Holdings Berhad, Datuk Dr Ameer Ali Mydin berkata, kemerdekaan yang dikecapi negara seharusnya disemaikan dengan sifat toleransi, harmoni dan perpaduan dalam kalangan rakyat berbilang kaum.Menurutnya, sebagai rakyat Malaysia, kita seharusnya mempunyai rasa bersyukur dan menginsafi nasib saudara Islam yang sedang berjuang khususnya di Palestin.""Apalah erti merdeka jika kita saling berbalah, bermasam muka dan tidak berusaha memajukan negara kita yang penuh potensi untuk lebih berjaya dan mencapai status negara maju. ""Kemerdekaan lebih bermakna jika negara kita bebas daripada rasuah, keganasan dan persengketaan antara kaum. ""Usaha dan iltizam kita pada hari ini adalah cerminan masa hadapan cucu cicit kita yang bakal mewarisi tanah air yang nenek moyang kita perjuangkan daripada penjajah hingga nafas terakhir mereka,"" katanya ketika ditemui  Harian Metro di sini. Menurutnya, pencapaian negara yang dikecapi sekarang juga perlu dikekalkan apatah lagi dengan kestabilan kerajaan berjaya memberi keyakinan kepada pelabur dan pengguna.Katanya, disebabkan kestabilan itulah maka Keluaran Dalam Negara Kasar (KDNK) meningkat sehingga 5.8 peratus termasuk kadar mata wang yang berjaya mencecah RM4.38.""Kejayaan yang dicapai negara ini perlu dikekalkan walaupun kita hanya dilihat sebagai sebuah negara kecil.""Bagi saya kemerdekaan negara bermaksud apabila kita boleh melakukan apa yang kita mahu untuk kebaikan negara termasuk menyuarakan apa yang terbaik untuk komuniti dan dunia,"" katanya.Selain itu, beliau amat bersyukur kerana setiap rakyat di negara ini mendapat peluang yang sepatutnya tidak kira daripada segi pendidikan, perubatan dan peluang pekerjaan atau perniagaan.Menurutnya, mengambil contoh Mydin, bermula sebagai kedai papan di Kelantan pada usia kemerdekaan negara iaitu Ogos 1957, kini sudah menjadi rangkaian pemborong dan peruncit halal terbesar tempatan.  ""Syukur alhamdulillah, saya berharap Malaysia kekal dipacu pemimpin yang bebas rasuah, berpandangan jauh dan berkaliber bagi memastikan negara ini berada di landasan yang tepat dan mampu bersaing dengan negara maju yang lain. ""Semoga kenikmatan yang dinikmati hari ini sentiasa disyukuri dan sebagai rakyat Malaysia yang prihatin, saya berharap kita semua dapat sama-sama membantu setiap mereka yang memerlukan tanpa mengira agama dan warna kulit. ""Semoga keamanan yang dikecapi pada hari ini tidak dirosakkan oleh individu atau kumpulan tidak bertanggungjawab. ""Selamat menyambut Hari Kemerdekaan Malaysia yang ke-67,"" katanya lagi."
'Ramai anggap budak sekolah',https://www.hmetro.com.my/utama/2024/08/1125966/ramai-anggap-budak-sekolah,Noor Hidayah Tanzizi,343,"Puncak Alam: Mempunyai ketinggian hanya 124 sentimeter (sm), wanita ini sering mendapat perhatian kerana fizikalnya yang rendah, malah disangka kanak-kanak berusia 12 tahun dan masih bersekolah.Nur Syahirah Mohd Wari, 24, yang juga orang kurang upaya (OKU) fizikal dianggap unik, namun tidak pernah menganggap ia sebagai kekurangan diri.Menurutnya, orang ramai juga sering menyangka dirinya adalah kanak-kanak yang masih bersekolah dan terkejut apabila mereka mengetahui usia sebenarnya.""Ramai yang ingat saya masih budak sekolah dan ada orang puji walaupun kecil, tetapi saya pandai berdikari apabila boleh membeli barang dan bayar guna telefon (secara dalam talian) dan berpenampilan seperti orang dewasa dan bersolek.""Ramai juga yang teka usia saya baru tujuh dan 12 tahun, masih bersekolah tetapi apabila tahu usia sebenar saya, mereka terkejut kerana ketinggian saya rendah,"" katanya.Pereka grafik itu berkata, dia tidak pernah berasa malu atau rendah diri dengan fizikalnya, sebaliknya menganggap ia adalah keunikan yang sama sekali tidak pernah menghalang dirinya untuk melakukan perkara diminati.Menurutnya, dia bersyukur dikelilingi keluarga dan sahabat yang tidak pernah meminggirkan dirinya meski fizikalnya tidak sama seperti orang lain, malah mengakui tidak pernah dibuli atau diejek kerana keadaan fizikalnya itu.  ""Setakat ini belum lagi ada yang mengejek saya kerdil atau pendek di hadapan saya, tetapi biasalah yang bergurau cakap saya kecil dan saya tak terasa hati dengan panggilan itu.""Dalam keluarga saya yang paling rendah dan ketinggian dua kakak dan ibu ayah juga normal kira-kira 160sm ke atas, malah keluarga besar kami juga tiada yang serendah saya,"" katanya ketika dihubungi, semalam.Katanya, dia tidak menafikan ketinggiannya mengehadkan pergerakan seperti mengambil barang di tempat tinggi dan memandu kereta, namun tidak menjadi masalah kerana boleh dilakukan dengan cara lain.""Kalau tak sampai ambil barang (di tempat tinggi) kita boleh guna tangga dan kereta pula saya ubah suai dengan meninggikan pedal minyak dan brek yang boleh dibuka dan dipasang,"" katanya sambil memberitahu wanita berketinggian 130sm ke bawah boleh mendapat kad OKU fizikal.Katanya, dia tidak menyangka perkongsiannya di TikTok mendapat perhatian dan netizen juga berminat untuk mengetahui cara dia memandu kereta dan mendapatkan lesen memandu."
"Mula suka, akhir nestapa",https://www.hmetro.com.my/utama/2024/08/1125962/mula-suka-akhir-nestapa,Fahiz Ariff,354,"Kuala Lumpur: Ketelanjuran dalam perhubungan bermula atas dasar suka sama suka, tetapi akhirnya menjerat diri dalam jenayah rogol.Itu situasi yang banyak berlaku masa kini membabitkan kebanyakan kes rogol bawah umur.Berkongsi pengalaman, Melly, 22, (bukan nama sebenar) yang mendakwa terjerumus dalam aktiviti itu di bangku sekolah atas pengaruh rakan dan mengakui beberapa rakannya juga melalui pengalaman sama.""Perkara ini bermula daripada seorang, selepas itu seorang lagi buat perkara sama dan rakan saya ada yang sampai mengandung, tetapi sebab kami sudah kenal lama, jadi kami rasa ia normal,"" katanya.Namun, wanita berkenaan menafikan dirinya sugar baby, sebaliknya mengakui hubungan  sebelum ini berlaku atas kerelaaan dirinya sendiri.Katanya, hubungan terlarang itu biasanya dimulakan teman lelakinya dan kadang-kadang ia  berlaku atas kemahuan sendiri, selain mengakui dia juga diberi wang oleh individu terbabit.Namun aktiviti tidak bermoral dirinya dikesan keluarga yang kemudian membawa kepada laporan polis demi menutup aib.""Tetapi saya 'kantoi' dengan keluarga dan mereka ambil telefon saya, mereka periksa semua mesej dan video 'bukan-bukan' semua mereka nampak,"" katanya.Sementara itu, Epul (bukan nama sebenar), 30, mendakwa dirinya menjadi mangsa penipuan gadis bawah umur yang dikenali di aplikasi media sosial.Menurutnya, pada pertemuan mereka, dia tidak menyangka individu terbabit gadis bawah umur kerana daripada segi saiz fizikal, penampilan dan rupa parasnya dilihat seperti orang dewasa.Malah, dia mengakui sifat keterbukaan kekasihnya dalam perhubungan mendorong hubungan seks tanpa nikah apabila sudah melakukan adegan 'ringan-ringan' pada awal pertemuan mereka.Katanya, apabila perhubungan terjalin antara  tiga hingga empat minggu maka ia membawa kepada keterlanjuran dengan pasangannya.""Memang kekok, tetapi sebabkan waktu itu buat apa nak rasa malu dan kami fikir hubungan ini boleh bertahan,"" katanya yang sudah menerima hukuman penjara dan sebatan kerana kesalahan itu.Untuk rekod, bermula Januari hingga Mei lalu, kejadian rogol membabitkan kanak-kanak  bawah umur 16 tahun dan hubungan seksual suka sama suka merekodkan 496 kes.Tiga negeri menduduki carta tertinggi dengan Selangor (76 kes), Johor (77 kes) dan Sabah (63 kes).Malah, dapatan kes kesalahan seksual membabitkan kanak-kanak menerusi media sosial pula dilaporkan meningkat kepada 525 kes pada tahun lalu berbanding 360 kes pada 2022.Pertambahan kes merekodkan jumlah drastik hasil capaian digitalisasi yang mendorong akses mudah kepada pelaku."
Magis atas pentas,https://www.hmetro.com.my/utama/2024/08/1125945/magis-atas-pentas,Syafil Syazwan Jefri,882,"SELAGI apokalips tidak berlaku, selagi itu sentuhan listrik figura legenda, Datuk M Nasir akan terus menjadi mantera pelbagai generasi. Dek kerana permintaan daripada peminat yang terus-menerus dahagakan persembahan pentas terutama selepas kejayaan Konsert Datuk M N45ir: Cipta yang berlangsung pada 10 Ogos lalu, maestro muzik Malaysia itu bakal sekali lagi menggegarkan pentas Axiata Arena, Bukit Jalil pada 12 Oktober ini menerusi Konsert Datuk M N45ir: Cipta 2. Berkongsi mengenai penganjuran konsert dan dan kesungguhannya dalam menyampaikan cerita menerusi persembahan pentas berskala besar, Nasir atau nama sebenarnya Mohamad Nasir Mohamed yang ditemui di sesi apresiasi media baru-baru ini membuka beberapa kisah.""Saya fokus apa yang saya kena buat atas pentas. Saya yakin dengan peminat muzik, peminat saya. Saya yakin dan percaya bahawa mereka akan ada respons kepada apa yang saya buat atas pentas. Ini kerana apa yang saya buat selama ini dalam industri muzik adalah berkomunikasi dengan mereka. Saya rasa saya rapat dengan mereka.""Jadi, saya yakin mereka sentiasa menantikan cerita daripada saya. Saya tahu bahawa mereka tahu yang saya ini ada banyak cerita. Jadi, cerita saya sampaikan dari persembahan saya dan mereka membaca gerak-geri dan apa yang saya cakap. Kadang-kadang saya tak cakap pun mereka baca.""Apa yang biasa saya buat dan apa yang tak biasa saya buat, mereka akan menganalisis dan menginterpretasikan itu adalah cerita saya,"" katanya. Berkongsi mengenai keputusan mengadakan konsert kedua, Nasir berkata, idea itu muncul ketika tampil di konsert pertama pada 10 Ogos lalu, apabila terfikir bahawa dia tidak akan dapat memuaskan hati semua penonton kerana akan ada lagu yang tidak dipersembahkan.""Sebenarnya ketika konsert pertama, saya tahu takkan dapat puaskan hati semua orang dan saya takkan dapat nyanyi semua lagu yang saya cipta. Saya rasa, pasti ada yang kedua.""Saya kira ada beberapa lagu popular yang akan saya nyanyikan. Mungkin Awan Nano, Srikandi Cintaku dan Fantasia Bulan Madu. Ada juga peminat yang mahukan saya menyanyikan lagu lama yang saya rakamkan,"" katanya. Ditanya mengenai kelainan kandungan konsert dan durasi, Nasir berkata, dia cuba menampilkan kelainan. ""Mungkin dari sudut visual dan mungkin saya menari. Siapa tahu. Dua jam lebih, tapi selalunya tak berlaku begitu. Di antara lagu selalu ada 'benda' yang spontan dilakukan. Jadi, itu membuatkan masa bertambah. Tapi, kita rancang supaya jangan sampai tiga jam,"" katanya. Ditanya mengenai konsert berskala besar dan bagaimana menarik perhatian peminat supaya membeli tiket dan hadir, Nasir berpendapat, rangka promosi adalah keutamaan.""Banyak jawapannya, bukan satu. Saya rasa potensi orang menonton itu sentiasa ada, tapi ia dua hala. Mesti ada artis dan peminat. Jadi, kalau kita tengok 'trend', konsert-konsert ini fokus kepada artis tertentu.""Cara pemasaran pun sangat penting. Begitu juga media sosial. Ia menghayun orang punya 'mood' dengan cara tersendiri.""Kalau dulu, orang tak ada cara mengekspresikan diri. Sekarang dengan media sosial, mereka boleh mengekspresikan dan ia berlaku serentak. Semua orang buat dalam masa sama dan semua orang baca, maka semua orang tahu,"" katanya. Berkongsi mengenai perbezaan konsert hari ini dan dulu, Nasir berkata, semuanya adalah impak daripada media sosial.""Penonton sentiasa ada, cuma cara bagaimana kita tarik mereka. Saya berada di posisi sekarang pada 1994 ketika saya buat persembahan besar iaitu Konsert Canggung Mendonan. Lebih ramai dari konsert baru-baru ini.""Suasananya berbeza. Itu agak 'raw' dan dianjurkan oleh Ali Bakar. Penontonnya pula kebanyakan pelajar kolej yang tak ada media sosial atau telefon pintar waktu itu.""Jadi, mereka adalah peminat saya waktu itu. Mereka sedang mendengar apa yang popular dan menjadi pemikiran baharu pada waktu itu.""Tetapi, hari ini dah ada macam-macam. Dengan media sosial, kita letakkan sesuatu dan tunggu apa reaksi orang. Alhamdulillah, reaksinya sangat positif,"" katanya. Sebagai pembikin karya, Nasir juga sering menyuntik elemen yang tidak akan lapok dalam karyanya.""Apabila kita hasilkan karya, buatkan ia menjadi berunsur universal. Kita cuba hasilkan lagu yang takkan terperangkap dalam satu masa saja. Itu yang cuba disuntik dalam karya saya. Alhamdulillah, itu membuahkan hasil.""Banyak eksperimen yang kita buat dalam konsert ini, contohnya lagu Jamal Abdillah yang saya nyanyikan. Orang mungkin jarang dengar saya menyanyi lagu itu. Mungkin boleh jadi Aduh Saliha dengan cara baru,"" katanya. Ramai yang tidak pernah tahu, adakah penyanyi yang digelar 'sifu' ini pernah merasa gemuruh setiap kali berpanggung. Menurut Nasir, fasa gemuruh sudah berlalu, namun ada langkah yang diambil sekiranya perasaan itu muncul.""Bercakap mengenai gemuruh sebelum persembahan, saya dah tak gemuruh lagi. Dulu mungkin ada. Tapi, sekarang saya gemuruh juga apabila ada orang lain yang gemuruh. Gemuruh mereka mengganggu saya.""Sebab itu selalunya saya tak bagi ramai orang di belakang pentas. Orang ingat tak boleh dan cakap sombong. Tapi, sebenarnya bukan begitu.""Ia mengganggu fokus dan tumpuan orang yang nak buat persembahan. Itu yang saya cuba buat, untuk dapatkan keadaan tenang. Mana nak ingat lirik dan melodi lagi,"" katanya. Cintakan pentas dan panggung, Nasir sentiasa ingin tampilkan sesuatu yang berbeza dalam pementasannya. Namun, semua itu juga bergantung kepada 'tenaga' penonton.""Saya suka persembahan secara langsung, yang mana orang yang tidak buat sama dengan versi rakaman. Kita nak tunggu sesuatu yang magis atas pentas dan bukan seperti dalam rakaman.""Kita cuba nak buat satu pengalaman baharu apabila buat persembahan secara langsung. Kadang kita tak sampai apabila menyanyi dalam rakaman, tetapi secara langsung, dapat sampai.""Sebabnya ada tenaga dan kuasa yang dah diberikan penonton kepada kita. Suasananya rasa berbeza. Jadi, kebanyakan penyanyi gemuruh nak buat rakaman sebab bagi penyanyi, rakaman itu dirasakan susah. Memang takut,"" katanya."
Final Piala FA 'paling panas' - Sadek,https://www.hmetro.com.my/utama/2024/08/1125870/final-piala-fa-paling-panas-sadek,Amirul Fazli Zulkafli,356,"Kuala Lumpur: Pertembungan dua pasukan terbaik di Malaysia, Johor Darul Ta'zim dan Selangor FC di final Piala FA, Sabtu ini dijangka 'lebih panas' dan diharap berlangsung secara profesional tanpa mencetuskan ketegangan di Stadium Nasional Bukit Jalil (SNBJ).Pemerhati bola sepak tempatan, Sadek Mustaffa berkata, kedua-dua pasukan itu akan bertembung buat pertama kali pada musim ini serta sudah pasti mereka akan tampilkan permainan berintensiti tinggi pada perlawanan dinanti-nantikan peminat di Malaysia. Pada masa sama, katanya, penyokong yang hadir ke stadium diingatkan untuk menjadi lebih matang dan jangan sesekali cuba melakukan provokasi antara satu sama lain. ""Saya jangkakan mereka akan bermain secara profesional untuk mendapatkan kemenangan kerana penyokong yang hadir ke stadium pun ingin melihatkan satu persembahan kompetitif di antara dua pasukan ini. ""Namun sekiranya ada gangguan tak sepatutnya, saya rasa itu adalah sesuatu yang harus dielakkan dan dijangka. Letakkan ke tepi apa sahaja isu di media sosial (melibatkan kedua-dua pasukan). ""Dua tiga hari lepas, saya rasa itu adalah perkara terbaik (atlet olahraga Sukma Selangor dan Johor berpelukan) kepada setiap penonton yang rasional.""Mereka yang cintakan bola sepak ingin melihat serta menonton kemahiran,  perancangan taktikal dan mungkin jaringan gol yang ada. ""Tak kira siapa menang kerana itu nombor dua, tetapi melihatkan kematangan penonton dan pemain di atas padang tanpa terpengaruh dengan apa yang ada dalam media sosial, itu adalah sangat bagus,"" katanya ketika dihubungi Arena Metro. Selain itu, beliau berpendapat, ini adalah masa terbaik buat pengendali Selangor FC, Nidzam Jamil selaku jurulatih tempatan bagi melakukan sesuatu yang luar biasa di pentas final itu. Katanya, final ini akan mempamerkan kematangan Nizam sebagai jurulatih tempatan untuk menyerap tekanan di pentas akhir Piala FA.""Ini bagi membuktikan beliau ada kualiti, perancangan taktikal bagus dan beliau adalah jurulatih yang harus diberi pengiktirafan oleh Malaysia sebagai jurulatih muda,"" katanya. Untuk rekod, skuad kendalian Nidzam dan Hector Bidoglio sepatutnya bertemu pada pembukaan Liga Super 2024/25 yang juga adalah perlawanan Piala Sumbangsih 2024 pada 10 Mei lalu.Namun, Selangor FC memohon kepada Liga Bolasepak Malaysia (MFL)  untuk menunda perlawanan itu ke satu tarikh baharu ekoran bintang mereka, Faisal Halim disimbah dengan asid oleh individu tidak dikenali sehingga mengalami kecederaan sangat teruk pada 5 Mei lalu."
Kalau Presley dia tak jadi penerjun tetapi penyanyi - Clement,https://www.hmetro.com.my/utama/2024/08/1125853/kalau-presley-dia-tak-jadi-penerjun-tetapi-penyanyi-clement,Faizal Salim,544,"Kuching: Misteri mengapa seorang penerjun pelapis skuad  kebangsaan diberi nama sempena legenda rock and roll akhirnya terjawab selepas diterangkan oleh bapanya sendiri.Elvis Priestley Clement memukau penonton tempatan di Sukan Malaysia (Sukma) Sarawak, dengan persembahan menakjubkan untuk meraih dua pingat emas dan satu perak di Pusat Akuatik Pandelela Rinong.Namun, persoalan yang bermain di fikiran semua orang adalah, mengapa dia dinamakan sempena legenda Rock and Roll Amerika Syarikat (AS), Elvis Presley?Bapanya, Clement Merom menjelaskan bahawa nama itu diberikan atas cadangan seorang rakan.""Datuknya menamakan kakaknya, Madonna, jadi selepas anak saya dilahirkan, seorang rakan mendesak supaya saya menamakan dia sempena legenda rock and roll itu.""Tetapi saya mengubah ejaan Presley kepada Priestley... kerana jika saya menggunakan ejaan asal, dia mungkin menjadi seorang penyanyi dan bukannya penerjun,"" gurau Clement yang berusia 43 tahun itu kepada media.Clement, seorang anggota tentera, meneruskan bahawa sebagai seorang kanak-kanak, anaknya adalah seorang yang pendiam tetapi sentiasa aktif dan menyukai air.Jika Elvis berada berhampiran air, tidak kira sungai atau kolam renang, dia tidak akan melepaskan peluang untuk mandi.""Saya sedang menjalani latihan renang dengan anggota tentera lain, dan saya membawanya bersama, dia sangat menyukai berenang di kolam.""Suatu hari ketika darjah satu, Majlis Sukan Sarawak datang ke sekolahnya untuk memilih atlet.""Dia pulang dan memberitahu kami bahawa kami perlu menghantarnya ke kolam renang dan menyerahkan surat kepada saya, saya tidak membaca surat itu dan hanya menandatanganinya. Hanya apabila kami sampai ke kolam renang saya sedar bahawa surat itu adalah untuk acara terjun,"" tambah Clement.Beliau melihat dedikasi anaknya dalam latihan, tetapi membuatnya sedih dengan rutin yang sukar dan perlu yang dilalui anaknya.""Rutin latihan terjun tidak sama seperti bola sepak atau ragbi... Saya tahu kerana saya bermain kedua-dua sukan itu.""Latihan terjun yang dia lalui begitu ketat sehingga saya kadang-kadang menangis melihatnya. Jurulatihnya akan memukul kepala atau bahunya jika dia melakukan kesilapan.""Saya tidak ada masalah dengan itu kerana ia untuk peningkatan dirinya sendiri, saya tidak melihatnya sebagai penyalahgunaan kerana saya seorang askar dan saya tahu saya perlu menjaga psikologi dia dan diri saya sendiri.""Elvis adalah sebahagian daripada program pembangunan di Bukit Jalil dan Clement berkata, bahawa itu adalah pengorbanan terbesar yang dia dan isterinya terpaksa hadapi dengan anak mereka.""Kami jarang dapat melihatnya. Dalam setahun, dia hanya akan pulang sekali atau dua kali dan dia hanya akan berada di sini selama dua atau tiga hari dan akan kembali ke Kuala Lumpur selepas itu.""Saya terpaksa menahan hakikat bahawa orang lain membesarkan anak saya, sudah tentu, dia dibesarkan oleh saya dari darjah satu hingga enam, tetapi selepas itu, dia berada di Kuala Lumpur.""Sebelum dia berangkat ke Kuala Lumpur saya terpaksa menghantarnya ke latihan setiap hari. Dia pernah berlatih dekat dengan kem tentera tempat saya bertugas tetapi selepas itu dia mula berlatih di sini (Pusat Akuatik Pandelela).""Ia adalah perjalanan selama 45 minit setiap hari untuk menghantarnya ke latihan dan saya ingin mengambil peluang ini untuk mengucapkan terima kasih kepada semua pegawai atasan saya yang memberi kelonggaran menghantar anak saya ke latihan,"" tambahnya.Ibu Elvis, Stephanie Meresit berkata, jika suatu hari anaknya berjaya ke Olimpik, 'ia akan menjadi detik membanggakan buat keluarga mereka'.""Jarang sekali kami dapat melihatnya bertanding jadi apabila kami tahu Sukma akan diadakan di sini, kami pastikan untuk tidak melepaskannya,"" katanya yang berusia 43 tahun."
"Zii Jia terima RM250,000, Aaron-Wooi Yik dapat RM100,000 seorang",https://www.hmetro.com.my/utama/2024/08/1125841/zii-jia-terima-rm250000-aaron-wooi-yik-dapat-rm100000-seorang,Amirul Fazli Zulkafli,297,"Kuala Lumpur: Durian runtuh buat pemenang pingat gangsa Sukan Olimpik Paris 2024, Aaron Chia-Soh Wooi Yik apabila bakal menerima insentif  Skim Hadiah Kemenangan Sukan (SHAKAM) berjumlah RM200,000. Ini bermakna, mereka bakal menerima RM100,000 setiap seorang dan itu pertama kali dalam sejarah SHAKAM memberikan hadiah sebanyak itu bagi acara berpasukan.  Menteri Belia dan Sukan, Hannah Yeoh berkata, Majlis Sukan Negara (MSN) mengambil keputusan untuk memberikan ganjaran itu kepada Aaron-Wooi Yik selepas melihat perih jerih serta pencapaian mereka di pentas Olimpik. Beliau berkata, mereka sudah berusaha keras untuk mengharumkan nama Malaysia di pentas dunia dan berjuang berhabis-habisan di Olimpik. ""Ini kali kedua Aaron-Wooi Yik membawa pulang pingat gangsa (Tokyo 2020 dan Paris 2024).  ""Jadi MSN memutuskan untuk memberi ganjaran RM100,000 setiap seorang kepada mereka tanpa perlu berkongsi,"" kata Hannah pada majlis penyerahan kenderaan utiliti sukan (SUV) Chery, di sini, hari ini.Hadir sama, Pengarah MSN, Abdul Rashid Yaakub dan Naib Presiden Chery Malaysia, Michael Chew. Selain itu, pemain perseorangan profesional negara, Lee Zii Jia yang memenangi pingat gangsa di Paris 2024 menerima ganjaran keseluruhan RM 250,000. ""Zii Jia diberikan geran RM50,000 sebelum Paris 2024 dan beliau akan menerima tambahan RM100,000 di bawah skim MSN. RM100,000 pula hadir menerusi hadiah SHAKAM.""Kami percaya bahawa sukan adalah alat penyatu untuk Malaysia. Kami menggalakkan sektor swasta untuk memainkan peranan mereka dalam memberi ganjaran kepada atlet apabila mereka membawa pulang pingat. ""Apa yang menjadikan tindakan Chery istimewa adalah mereka meraikan semua pemenang pingat,"" katanya. Untuk makluman, pemenang emas Sukan Olimpik akan menerima RM1 juta, perak (RM300,000) dan gangsa (RM100,000).Selain itu, mereka turut menerima Skim Imbuhan Tetap Olimpik berkuatkuasa bulan hadapan yang diberikan secara bulanan sepanjang hayat dengan pemenang emas diberikan RM5,000, perak RM3,000 dan gangsa bernilai RM2,000.Terdahulu, ketiga-ketiga atlet berkenaan menerima SUV Chery Tiggo 7 Pro bernilai RM123,800 yang diadakan di Puchong."
Fakrul Afizul atlet pertama pecah rekod kebangsaan olahraga,https://www.hmetro.com.my/utama/2024/08/1125819/fakrul-afizul-atlet-pertama-pecah-rekod-kebangsaan-olahraga,Helmi Talkah,140,"Kuching: Pelari 400 meter (m) lari berpagar negara, Muhammad Fakrul Afizul Nasir mencipta sensasi apabila menjadi atlet pertama yang memecahkan rekod kebangsaan dalam olahraga di Sukan Malaysia (Sukma) Sarawak 2024.Fakrul, 20, yang mewakili Kelantan cemerlang apabila merakam masa terpantas 51.11 saat (s) sekali gus memenangi pingat emas pada aksi final di Stadium Sarawak di sini, sebentar tadi. Catatan itu menyaksikan dia memperbaharui rekod kebangsaan miliknya 51.26s yang dilakukan ketika Kejohanan Olahraga Bawah 20 Tahun Asia di Yecheon, Korea Selatan pada 7 Jun tahun lalu. Pingat perak acara itu dimenangi atlet Johor, Muhammad Aiman Najmi Mohd Anuar (53.20s) manakala gangsa menjadi milik Emmanuel Muphy Josbert Wilayah Persekutuan (53.50s). Sementara itu, saingan wanita menyaksikan pelari Johor, Nur Shaqirah Cik Mat Kilau merangkul emas dengan catatan 63.36s diikuti Siti Nur Faqihah Saidi dari Kelantan meraih perak (63.44s) manakala atlet Sabah, Frenynila Sherly Lucius gangsa (64.22s)."
"Wak Doyok jadi mangsa tipu, rugi RM3 juta",https://www.hmetro.com.my/utama/2024/08/1125796/wak-doyok-jadi-mangsa-tipu-rugi-rm3-juta,Ramlah Zainal,275,"Shah Alam: Pelakon, ikon media sosial dan usahawan popular, Wak Doyok, 45, mendakwa menanggung kerugian lebih RM3 juta akibat ditipu rakan perniagaan syarikatnya.Wak Doyok atau nama sebenarnya Mohd Azwan Md Nor berkata, dia menyedari ditipu rakan perniagaannya yang juga pasangan suami isteri itu selepas membuat siasatan terhadapnya.""Hasil siasatan, saya dapati mereka terbabit dalam pemalsuan dokumen, salah guna kuasa, pecah amanah dan pengubahan wang haram.""Mereka juga sudah mengosongkan premis pejabat dan melarikan semua barangan dan peralatan milik syarikat tanpa pengetahuan saya.""Saya hanya dapat tahu dia sudah mengosongkan premis dan seramai 20 kakitangan juga sudah berhenti dari syarikat, baru-baru ini,"" katanya kepada Harian Metro ketika ditemui di pejabatnya di Bukit Jelutong, di sini, hari ini.Wak Doyok berkata, dia sedih dan kecewa kerana sudah melabur kira-kira RM500,000 dengan wang simpanannya untuk syarikat berkenaan.""Saya terpaksa jual tanah dan aset lain untuk melabur dalam perniagaan ini dan tidak sangka ditipu rakan perniagaan sendiri pula.""Saya sudah berusaha untuk berbincang secara baik untuk menyelesaikan kes ini tetapi pihak terbabit mendakwa dia ditipu dan mengambil tindakan undang-undang (saman) terhadap saya pula,"" katanya.Wak Doyok berkata, dia juga sudah membuat 10 laporan di Balai Polis Bukit Jelutong terhadap mereka sejak 2 Julai lalu.""Saya juga sudah mengambil khidmat peguam dan berharap semoga kebenaran akan berpihak kepada saya,"" katanya.Menurutnya, walaupun sedih dia tetap bangkit semula untuk meneruskan perniagaannya seperti biasa.""Saya sudah menceburi perniagaan baru sekarang. Sebenarnya, saya terpanggil untuk berkongsi kes penipuan ini untuk memberi kesedaran kepada masyarakat.""Semoga pendedahan ini akan sedikit sebanyak membantu rakan artis dan orang ramai supaya lebih berhati-hati untuk menjalankan perniagaan 'joint venture' kerana ia banyak membabitkan kegiatan 'scammer' ketika ini,"" katanya."
'Kenyang' dek habuan satu kepala RM3.5k,https://www.hmetro.com.my/utama/2024/08/1125667/kenyang-dek-habuan-satu-kepala-rm35k,,204,"Kuala Lumpur: Terima 'habuan' RM500 hingga RM3,500 bagi setiap 'kepala' warga asing yang dibantu melepasi pemeriksaan ketat di Lapangan Terbang Antarabangsa Kuala Lumpur (KLIA). Sumber Suruhanjaya Pencegahan Rasuah Malaysia (SPRM) berkata, jumlah bayaran lumayan itu diberikan sindiket kepada segelintir anggota penguatkuasa bertugas di KLIA. ""SPRM bagaimanapun berjaya membongkar perbuatan ini hasil risikan dan penyamaran dilakukan pegawai SPRM sejak beberapa bulan lalu. Menurutnya, tiada angka tetap berhubung jumlah habuan diberikan sindiket berikutan ia tidak membabitkan pemindahan wang ke akaun bank suspek, selain bilangan kemasukan warga asing yang berbeza setiap hari. ""Mungkin mereka 'belajar' dari 'kesilapan' suspek terdahulu yang pernah ditangkap SPRM dan didakwa di mahkamah. Sebelum ini ada antara pegawai JIM yang ditahan didapati menonjolkan kekayaan luar biasa dan deretan kereta mewah dimiliki. ""Ketika ini pegawai SPRM masih menjalankan siasatan di manakah wang habuan atau suapan diterima itu disembunyikan suspek,"" katanya semalam. Menurutnya, sehingga kelmarin, hanya wang tunai berjumlah puluhan ribu ringgit dipercayai wang sogokan  dirampas pegawai SPRM melalui operasi dilakukan. ""Ada kemungkinan suspek ditahan menggunakan proksi untuk menyimpan wang haram diterima daripada sindiket. Setakat ini SPRM masih jalankan siasatan dan yakin lebih banyak bukti dapat dibongkar,"" katanya. Menurutnya, kelima-lima pegawai imigresen lelaki yang ditahan  akan disoal siasat bagi mengetahui pembabitan mereka dalam jenayah berkenaan."
Pengkhianat 'setting counter',https://www.hmetro.com.my/utama/2024/08/1125655/pengkhianat-setting-counter,Mohd Jamilul Anbia Md Denin,441,"Kuala Lumpur: Entah kali ke berapa pintu masuk utama negara di Lapangan Terbang Antarabangsa Kuala Lumpur (KLIA) dibolosi pendatang asing!  Terbaru lima pegawai dan kakitangan Jabatan Imigresen Malaysia (JIM) diberkas sepasukan pegawai Suruhanjaya Pencegahan Rasuah Malaysia (SPRM) selepas disyaki menjadi 'tali barut' membawa masuk warga asing di negara ini. Dalam operasi bermula pagi kelmarin, SPRM menahan semua suspek dalam serbuan dilakukan di KLIA, pejabat JIM dan kediaman masing-masing.Kejayaan itu, sekali gus menjawab persoalan berhubung punca 'limpahan' kemasukan terlalu ramai warga asing Myanmar, Bangladesh, Indonesia, India, Pakistan serta Nepal ke Malaysia sejak kebelakangan ini. Risikan mendapati warga asing ini mampu melepasi pintu masuk negara tanpa pemeriksaan pihak berkuasa. Ia dilakukan menerusi modus operandi counter setting atau kaunter khas yang diatur sindiket dengan kerjaama suspek di KLIA. Ketua Pesuruhjaya SPRM, Tan Sri Azam Baki berkata, 12 individu membabitkan sembilan lelaki dan tiga wanita berusia 20 hingga 50-an ditahan menerusi operasi Op Pump dijalankan SPRM di sekitar Lembah Klang, Pulau Pinang dan Kelantan. Katanya, mereka yang ditahan membabitkan empat pemilik syarikat dan tiga orang awam dipercayai mempunyai peranan masing-masing mengurus kemasukan warga asing berkenaan serta lima penguat kuasa yang bertugas di Lapangan Terbang Antarabangsa Kuala Lumpur (KLIA) Terminal 2, Sepang. ""Tangkapan dilakukan ini susulan risikan dijalankan SPRM sejak 2022 terhadap kegiatan sindiket ini yang bersekongkol dengan pegawai sebuah agensi penguat kuasa. ""Sindiket ini dipercayai meraih keuntungan jutaan ringgit dan siasatan dijalankan mengesan ada kemasukan wang lebih RM4 juta dari 2022 hingga 2024 dipercayai bagi urusan kemasukan warga asing yang turut diagih kepada penguat kuasa terbabit,"" katanya. Beliau berkata, modus operandi kegiatan sindiket ini dengan membuat counter setting (kaunter khas) iaitu bersekongkol dengan penguat kuasa di pintu masuk negara yang sedia menunggu di beberapa kaunter tertentu bagi memudahkan kemasukan kumpulan warga asing berkenaan. Katanya, kumpulan warga asing ingin masuk ke negara ini akan menghubungi ejen mengurus tiket penerbangan termasuk urusan dengan penguat kuasa terlibat. ""Ejen  memberi maklumat kumpulan warga asing terbabit kepada penguat kuasa yang sudah menunggu di kaunter tertentu dan pada masa sama  memaklumkan kepada warga asing untuk pergi ke kaunter terbabit sebaik tiba di negara ini bagi membolehkan mereka dilepaskan tanpa pemeriksaan sepatutnya. ""Sebaik melepasi kaunter khas, kumpulan warga asing terbabit  diambil wakil ejen yang berperanan membawa mereka keluar ke destinasi tertentu,"" katanya.Kumpulan warga asing ini sepatutnya melalui pemeriksaan berdasarkan Pekeliling Imigresen Bilangan 4 Tahun 2021 iaitu mereka perlu kemukakan pasport atau dokumen yang sah, mempunyai visa, mempunyai tiket perjalanan pergi balik yang sah, ada wang sara diri mencukupi sepanjang berada di negara, perlu tunjukkan alamat penginapan atau bukti tempahan hotel. Tambahnya  menerusi kaunter khas ini, mereka dilepaskan  tanpa melalui pemeriksaan sepatutnya. Beliau berkata, semua suspek dibawa ke Mahkamah Majistret Putrajaya bagi proses permohonan reman semalam."
Pengkhianat 'setting counter',https://www.hmetro.com.my/utama/2024/08/1125655/pengkhianat-setting-counter,Mohd Jamilul Anbia Md Denin,441,"Kuala Lumpur: Entah kali ke berapa pintu masuk utama negara di Lapangan Terbang Antarabangsa Kuala Lumpur (KLIA) dibolosi pendatang asing!  Terbaru lima pegawai dan kakitangan Jabatan Imigresen Malaysia (JIM) diberkas sepasukan pegawai Suruhanjaya Pencegahan Rasuah Malaysia (SPRM) selepas disyaki menjadi 'tali barut' membawa masuk warga asing di negara ini. Dalam operasi bermula pagi kelmarin, SPRM menahan semua suspek dalam serbuan dilakukan di KLIA, pejabat JIM dan kediaman masing-masing.Kejayaan itu, sekali gus menjawab persoalan berhubung punca 'limpahan' kemasukan terlalu ramai warga asing Myanmar, Bangladesh, Indonesia, India, Pakistan serta Nepal ke Malaysia sejak kebelakangan ini. Risikan mendapati warga asing ini mampu melepasi pintu masuk negara tanpa pemeriksaan pihak berkuasa. Ia dilakukan menerusi modus operandi counter setting atau kaunter khas yang diatur sindiket dengan kerjaama suspek di KLIA. Ketua Pesuruhjaya SPRM, Tan Sri Azam Baki berkata, 12 individu membabitkan sembilan lelaki dan tiga wanita berusia 20 hingga 50-an ditahan menerusi operasi Op Pump dijalankan SPRM di sekitar Lembah Klang, Pulau Pinang dan Kelantan. Katanya, mereka yang ditahan membabitkan empat pemilik syarikat dan tiga orang awam dipercayai mempunyai peranan masing-masing mengurus kemasukan warga asing berkenaan serta lima penguat kuasa yang bertugas di Lapangan Terbang Antarabangsa Kuala Lumpur (KLIA) Terminal 2, Sepang. ""Tangkapan dilakukan ini susulan risikan dijalankan SPRM sejak 2022 terhadap kegiatan sindiket ini yang bersekongkol dengan pegawai sebuah agensi penguat kuasa. ""Sindiket ini dipercayai meraih keuntungan jutaan ringgit dan siasatan dijalankan mengesan ada kemasukan wang lebih RM4 juta dari 2022 hingga 2024 dipercayai bagi urusan kemasukan warga asing yang turut diagih kepada penguat kuasa terbabit,"" katanya. Beliau berkata, modus operandi kegiatan sindiket ini dengan membuat counter setting (kaunter khas) iaitu bersekongkol dengan penguat kuasa di pintu masuk negara yang sedia menunggu di beberapa kaunter tertentu bagi memudahkan kemasukan kumpulan warga asing berkenaan. Katanya, kumpulan warga asing ingin masuk ke negara ini akan menghubungi ejen mengurus tiket penerbangan termasuk urusan dengan penguat kuasa terlibat. ""Ejen  memberi maklumat kumpulan warga asing terbabit kepada penguat kuasa yang sudah menunggu di kaunter tertentu dan pada masa sama  memaklumkan kepada warga asing untuk pergi ke kaunter terbabit sebaik tiba di negara ini bagi membolehkan mereka dilepaskan tanpa pemeriksaan sepatutnya. ""Sebaik melepasi kaunter khas, kumpulan warga asing terbabit  diambil wakil ejen yang berperanan membawa mereka keluar ke destinasi tertentu,"" katanya.Kumpulan warga asing ini sepatutnya melalui pemeriksaan berdasarkan Pekeliling Imigresen Bilangan 4 Tahun 2021 iaitu mereka perlu kemukakan pasport atau dokumen yang sah, mempunyai visa, mempunyai tiket perjalanan pergi balik yang sah, ada wang sara diri mencukupi sepanjang berada di negara, perlu tunjukkan alamat penginapan atau bukti tempahan hotel. Tambahnya  menerusi kaunter khas ini, mereka dilepaskan  tanpa melalui pemeriksaan sepatutnya. Beliau berkata, semua suspek dibawa ke Mahkamah Majistret Putrajaya bagi proses permohonan reman semalam."
"Yasin dipenjara seumur hidup, 16 sebatan",https://www.hmetro.com.my/utama/2024/08/1125651/yasin-dipenjara-seumur-hidup-16-sebatan,Suraya Roslan,343,"Shah Alam: Komposer dan penyanyi terkenal, Yasin Sulaiman dijatuhi hukuman penjara seumur hidup dan 16 sebatan oleh Mahkamah Tinggi di sini, hari ini selepas didapati bersalah atas tiga pertuduhan dadah dihadapinya, dua tahun lalu.  Hakim Datuk Norsharidah Awang menjatuhkan hukuman itu selepas membenarkan rayuan pendakwaan selaku perayu ke atas keputusan Hakim Mahkamah Sesyen Petaling Jaya, Faiz Dziyauddin yang melepas dan membebaskan pelantun lagu Mimpi Laila itu. Yasin atau nama sebenarnya Muhammad Yasin Sulaiman, 48, yang sebelum ini ditempatkan di Hospital Bahagia Ulu Kinta, Perak selama mana tempoh yang diperkenankan Sultan Selangor digari oleh pihak polis dan dibawa terus ke Penjara Kajang.""Hari ini hari yang gelap untuk saya,"" kata Yasin sebaik dibawa polis.  Pendakwaan dikendalikan Timbalan Pendakwa Raya Raja Zaizul Faridah Raja Zaharudin dan Ahmad Zuhaini Mahamad Amin manakala peguam Ariff Azami Hussein mewakili Yasin.Mengikut pertuduhan pertama yang baharu, Yasin didakwa dalam milikannya dadah berbahaya jenis Kanabis seberat 193.7 gram di sebuah kondominium di Persiaran Surian Damansara Indah Resort Home, PJU 3, Kota Damansara di sini jam 5.30 petang, 24 Mac 2022.Bagi kesalahan itu, Yasin didakwa mengikut Seksyen 6 Akta Dadah Berbahaya 1952 dan boleh dihukum dibawah Seksyen 39A(2) akta sama yang memperuntukkan hukuman penjara seumur hidup atau tidak kurang lima tahun dan juga boleh dikenakan hukuman sebat tidak kurang 10 sebatan jika sabit kesalahan.Pertuduhan kedua, Yasin didakwa menanam 17 pokok dalam pasu plastik berisi tanah yang mana daripadanya Kanabis yang diperolehi secara terus atau tidak langsung pada tempat, waktu dan tarikh sama yang mana pertuduhan itu mengikut Seksyen 6B(1)(a) Akta Dadah Berbahaya 1952 yang boleh dihukum di bawah Seksyen 6B(3) akta sama.Hukuman bagi seksyen memperuntukkan penjara seumur hidup dan sebatan tidak kurang daripada enam kali jika sabit kesalahan.Pertuduhan ketiga Yasin didakwa memberikan dirinya dadah berbahaya jenis '11-nor-delta-9 tetrahydrocannabinol-9- carboxylic acid' di Pejabat Narkotik Ibu Pejabat Daerah (IPD) Petaling Jaya, jam 11.05 malam pada tarikh sama.Bagi kesalahan itu pertuduhan dikemukakan di bawah Seksyen 15 (1)(a) Akta Dadah Berbahaya (ADB) 1952 dan boleh dihukum di bawah Seksyen 15 (1) akta yang sama, yang membawa hukuman denda tidak lebih RM5,000 atau dikenakan penjara maksimum dua tahun, jika sabit kesalahan."
Ayuh terjemah merdeka!,https://www.hmetro.com.my/utama/2024/08/1125572/ayuh-terjemah-merdeka,Sudirman Mohd Tahir,543,"Kuala Lumpur: ""Saya bangga menjadi anak Malaysia!"" Itu kata-kata penuh semangat peguam terkenal Datuk Ahmad Zaharil Muhaiyar, 58, ketika mengekspresikan makna kemerdekaan negara yang memasuki tahun ke 67, 31 Ogos ini. Ahmad Zaharil yang kisahnya tular kerana menyelamatkan wanita daripada dipenjara kerana mencuri kotak pensil untuk anaknya 26 tahun lalu, menyifatkan kemerdekaan yang dinikmati hari ini juga harus diterjemahkan dalam jati diri setiap rakyat Malaysia. Menurutnya, tidak ada erti kemerdekaan sekiranya dalam diri seseorang individu itu masih 'diperangkap' dengan budaya dan anasir luar sehingga pada akhirnya menghakis nilai dan adat sebenar bangsa yang merdeka. ""Diakui budaya luar serta elemen-elemen asing yang diperoleh secara berfasa, mengikis dan merosakkan nilai-nilai asal serta adat istiadat yang menjadi ciri hakiki bangsa Melayu yang sudah mencapai kemerdekaan.  ""Oleh itu, adalah sangat penting bagi setiap individu untuk memahami kepentingan mempertahankan identiti dan jati diri kebudayaan sendiri, agar nilai-nilai warisan nenek moyang kita tidak hilang ditelan zaman. ""Hanya dengan memahami dan menghargai warisan budaya dan adat istiadat yang diwarisi daripada generasi ke generasi, barulah kita mampu melindungi dan menghidupkan semula keaslian serta keunikan budaya Melayu yang sudah lama terpinggir oleh arus globalisasi dan pengaruh luar,"" katanya kepada Harian Metro. Ahmad Zaharil berkata, kesedaran terhadap nilai kebudayaan tempatan juga penting dalam mengekalkan semangat patriotik dan kesetiaan kepada negara, sekali gus asas dalam memperkuat perpaduan dan hidup harmoni dalam masyarakat majmuk.  Beliau yang sudah 32 tahun berkhidmat sebagai peguam berkata, hanya dengan jati diri yang kuat sahaja mampu menjadikan kita kekal sebagai sebuah negara yang berdaulat dan dihormati di mata dunia. Katanya, pemimpin yang ada pada hari ini memikul satu lagi tanggungjawab yang besar dalam usaha untuk terus memartabatkan bangsa dan negara di tengah-tengah krisis global yang semakin tidak menentu. ""Secara peribadi, saya masih tercari-cari identiti Malaysia dalam diri, termasuk dalam kalangan generasi muda hari ini. Mungkin kenyataan saya ini tidak disukai segelintir pihak, tapi ia adalah realiti yang perlu dihadapi. ""Bagi saya, terdapat banyak aspek yang perlu ditekankan dan dipelajari dengan lebih mendalam. Perkara paling utama bagi saya adalah mengajukan soalan kepada diri sendiri, adakah aku benar-benar berada merdeka?  ""Bagi saya, adalah penting untuk memahami signifikasi sebenar di sebalik kemerdekaan yang kita sambut hari ini. Ia bukan sekadar mengenai kemerdekaan daripada penjajahan asing, tetapi lebih kepada kebebasan dari batasan-batasan dalaman yang mungkin kita hadapi,"" katanya. Beliau berkata, penting untuk memulakan pembentukan jati diri dari rumah dan didikan sedari anak kecil lagi. ""Negara dan diri kita mungkin merdeka, tapi minda kita adakah sudah merdeka sepenuhnya? Kita masih agungkan budaya barat, walaupun kita ada identiti dan cita rasa tersendiri. ""Sebagai contoh, kebanyakan ibu bapa hari ini lebih selesa mengajar anak mereka bertutur dalam bahasa Inggeris. Baik ketika berada di pasar raya atau pulang kampung berhari raya, inilah situasinya. Apa sudah jadi dengan bahasa Melayu?"" katanya  Menurutnya, kesemua lima anaknya diajar bertutur dalam bahasa Melayu sejak dari kecil dan bahasa asing hanya akan dipelajari mereka apabila melalui proses pembelajaran. ""Alhamdulillah, biarpun mereka semua lulusan luar negara, bahasa ibunda mereka dengan loghat Perak itu kekal ada. Jadi, setiap nilai, norma, dan pola pikir yang ditanamkan sejak awal akan membentuk karakter yang akan menuntun individu dalam menjalani kehidupan. Itulah pentingnya peranan orang tua serta keluarga dalam menyediakan persekitaran yang mendukung perkembangan positif anak, sehingga ia mampu memahami dan mengenali dirinya dengan baik,"" katanya."
Anak seni hargai ilmu,https://www.hmetro.com.my/utama/2024/08/1125543/anak-seni-hargai-ilmu,Norhayati Nordin,510,"Setiap orang ada pilihan kehidupan masing-masing yang diimpikan mereka meskipun mungkin belum cukup dewasa untuk membuat keputusan dan memerlukan bimbingan ibu bapa.Bagi pelakon, penyanyi dan pempengaruh remaja, Alyssa Dezek, 16, ilmu pendidikan lebih penting untuk diutamakan pada usia muda ini demi jaminan masa depan yang terbaik.""Saya memang utamakan pelajaran dan ingin berjaya dengan keputusan terbaik dalam SPM (Sijil Pelajaran Malaysia) nanti dan tak boleh main-main dari sekarang.""Walaupun sangat sibuk dengan aktiviti seni dan penggambaran, saya tetap cari masa belajar dan memilih untuk terus menimba ilmu di sekolah walaupun bersekolah swasta.""Belajar di sekolah bagi saya lebih menyeronokkan kerana ada rakan-rakan yang boleh membantu untuk nota pelajaran dan sebagainya jika saya tidak hadir kerana terikat dengan kerja,"" katanya.Alyssa yang kini mengikuti aliran perakaunan berkata, dia ingin menjadi anak seni berilmu sekalipun pembabitannya dalam industri hiburan tanah air sejak kanak-kanak pada usia empat tahun kerana minat.""Menjadi artis yang berilmu sangat penting supaya kita lebih dihormati kerana bagi saya sekarang, apa pun yang dilakukan, kita mesti ada ilmu. Jangan sesekali tinggalkan ilmu sebab tak minat.""Untuk saya pun, apa cita-cita diimpikan mesti 'go with the flow' dengan berbekalkan ilmu yang sudah ditimba ketika kanak-kanak hingga remaja ini dengan misi hidup tersendiri,"" katanya.Ditanya juga pandangannya terhadap anak muda yang sanggup berhenti belajar kerana menjadi pempengaruh (influencer), Alyssa berkata, dia hanya dapat menekankan betapa pentingnya ada ilmu dalam diri.""Tidak salah pun kalau nak jadi 'influencer' di media sosial untuk menjana pendapatan, tapi biar ada ilmu dan bijak. Ini kerana, apabila ada ilmu kita jadi lebih kreatif dan proaktif mencari idea baharu.""Saya tahu sekarang ini pun ramai yang pilih jadi 'influencer' dan tinggalkan pelajaran. Tapi, tak bagus sebab macam saya cakap ilmu itu penting. Apabila masih berpeluang (timba ilmu), jangan dilepaskan,"" ujarnya. Pemilik nama sebenar, Aryanna Alyssa Dezek ini menduduki SPM tahun depan, namun sudah membuat persediaan dari sekarang dengan mengikuti kelas bimbingan pelajaran bersama pusat tuisyen bertauliah.Katanya, dia sudah bermula mempersiapkan diri menghadapi SPM berikutan yakin 'kejayaan tak datang bergolek tanpa usaha', termasuk 'kejayaan tidak akan mengkhianati usaha'.Tiada layanan istimewaApabila menjadi selebriti dikenali ramai, semestinya ia petanda baik buat Alyssa untuk mendapatkan 'layanan istimewa' daripada semua orang ketika dia berada di sekolah.Alyssa berkata, semua pelajar di sekolahnya dilayan sama rata oleh tenaga pengajar tanpa memandang siapa mereka, pekerjaan dan status keluarga kerana bertindak adil.""Di sekolah, saya tidak dilayan seperti artis. Masih ingat ketika mula-mula masuk (sekolah), saya beranggapan mungkin dilayan sedikit berbeza dengan orang lain, namun itu tidak berlaku.""Saya juga membayangkan tidak ada seorang pun yang mahu berkawan dengan saya. Tapi, tidak sangka juga saya ada ramai kawan dan mereka selalu bantu saya dalam pelajaran,"" katanya.Dalam perkembangan lain, difahamkan Alyssa kini tersenarai antara lima YouTuber paling berjaya di Malaysia dengan jumlah 4.7 juta pengikut di YouTube, manakala di Instagram pula dia memiliki kira-kira 2.6 juta pengikut.Alyssa kini mempunyai enam single solo sudah dilancarkan dalam nyanyiannya, termasuk untuk lakonan pula menerusi drama Patahnya Sebelah Sayap, Selafaz Cinta, Jodoh-Jodoh Annisa, Skuad Detektif KBAT dan Cinta Untuk Sekali Lagi."
Chen Jie bidik emas ketujuh menembak Sukma,https://www.hmetro.com.my/utama/2024/08/1125463/chen-jie-bidik-emas-ketujuh-menembak-sukma,Syazwan Msar,177,"Kuching: Ratu menembak Negeri Sembilan, Gan Chen Jie melengkapkan hari indah di Bumi Kenyalang apabila membawa pulang emas ketujuh dengan memenangi acara 10 meter (m) rifle udara campuran di Lapang Sasar Menembak, Petra Jaya, sebentar tadi.Cheng Jie bersama pasangannya Amar Syawal Abdul Mutalib mengesahkan pingat emas selepas menundukkan wakil Pahang, Nabila Aisya Rahman Abdullah dan Amar Syawal Abdul Mutalib menerusi keputusan 16-12.Pingat gangsa milik wakil Negeri Sembilan, Tan Yee Xuan-Muhammad Azman Mohd Ridzuan selepas menewaskan peserta Perlis Nur Aina Sofea Azi-Muhammad Ariff Naim Ariff Nazir (16-12).Sebelum itu, Chen Jie yang juga penuntut kolej swasta memenangi emas menerusi acara rifle udara 10m wanita individu dan berpasukan.Dia turut membawa pulang emas untuk kategori 50m tiga posisi individu dan berpasukan selain turut memenangi 10m rifle udara individu serta berpasukan.Chen Jie yang kemungkinan membawa pulang RM24,000 hasil kemenangan itu akan menyerahkan wang terbabit kepada keluarga untuk diuruskan kelak.""Wang kemenangan itu saya serahkan kepada keluarga kerana mungkin mereka lebih mengetahui untuk membeli keperluan seperti peralatan menembak atau kegunaan lain,"" kata atlet berusia 20 tahun itu."
"Pegawai, anggota APMM cedera diserang nelayan Vietnam",https://www.hmetro.com.my/utama/2024/08/1125459/pegawai-anggota-apmm-cedera-diserang-nelayan-vietnam,Zaid Salim,259,"Kuala Terengganu: Dua penguat kuasa Agensi Penguatkuasaan Maritim Malaysia (APMM) cedera manakala seorang lagi jatuh ke laut selepas diserang sekumpulan nelayan asing Vietnam, semalam.Pengarah APMM Terengganu, Kepten Maritim Khairul Anuar Abd Majid berkata, kejadian berlaku ketika dua pegawai dan anggota daripada Kapal Maritim (KM) Rawa sedang memeriksa vesel nelayan asing terbabit yang ditahan kerana menceroboh perairan negara ketika melakukan Ops Naga Barat pada kedudukan 125 batu nautika, jam 6.45 pagi.Beliau berkata, ketika melakukan pemeriksaan ke atas bot terbabit, secara tiba-tiba kesemua nelayan asing yang berada di atas vesel bertindak agresif menyerang anggota yang sedang menggeledah.""Berikutan itu, berlaku pergelutan apabila pegawai terbabit cuba mempertahankan diri daripada serangan nelayan asing yang menggunakan objek tajam.""Kedua-dua yang cedera adalah Leftenan Madya Maritim Yusuf Kamal dan Laskar Kanan Maritim Mujibur Rahman Mat Jusoh masing-masing cedera di rusuk kiri, tangan serta kaki akibat dilibas dengan objek tajam.""Manakala seorang lagi anggota terjatuh ke laut semasa pergelutan berlaku namun berjaya diselamatkan kru KM Rawa,"" katanya ketika dihubungi.Khairul Anuar berkata, ketika kejadian, sebuah kapal penguat kuasa negara Vietnam turut berada berhampiran lokasi dan cuba mengganggu tugas APMM bagi menahan kesemua nelayan terbabit.Menurutnya, bagi mengawal situasi getir itu, KM Rawa mengambil tindakan mengusir vesel nelayan dan kapal penguat kuasa negara berkenaan keluar dari perairan negara sebelum berpatah balik ke Jeti Maritim Negeri Terengganu.Katanya, KM Rawa tiba di jeti sekitar jam 7.30 malam dan ketiga-tiga mangsa dibawa ke Hospital Sultanah Nur Zahirah (HSNZ) dengan ambulans bagi mendapatkan rawatan lanjut. ""Kesemua mereka kini dilaporkan stabil dan berada dalam pemantauan rapi pihak hospital,"" katanya."
"Bas SUK Selangor kemalangan, 6 parah, 15 cedera",https://www.hmetro.com.my/utama/2024/08/1125429/bas-suk-selangor-kemalangan-6-parah-15-cedera,Ruwaida Md Zain,190,"Shah Alam: Enam individu parah manakala 15 yang lain cedera ringan apabila bas SUK Selangor yang dinaiki bertembung dengan sebuah motosikal di Jalan Simpang Morib Kampung Kelanang, Taman Dawai Banting, Kuala Langat dekat sini, hari ini.Pengarah Jabatan Bomba dan Penyelamat Malaysia (JBPM) Selangor, Wan Md Razali Wan Ismail, berkata pihaknya menerima panggilan berhubung kejadian kemalangan itu jam 1.07 petang.Menurutnya, kemalangan itu membabitkan motosikal Honda EX5 dan bas milik Pejabat Setiausaha Kerajaan Negeri Selangor (SUK) yang terbabas ke dalam parit pada kedalaman 2 meter.""Siasatan mendapati, seramai 21 mangsa terdiri daripada 15 wanita dan enam lelaki di dalam bas. Pemandu dan kelindan dari SUK, manakala penumpang dari Mahkamah Selangor.""Enam parah membabitkan dua lelaki dan empat wanita manakala 15 mangsa lagi cedera ringan. ""Seorang lelaki dewasa (pemandu bas) tersepit di bahagian pemandu dan kerja mengeluarkan mangsa sedang dilakukan oleh bomba,"" katanya dalam kenyataan hari ini.Wan Md Razali berkata, semua mangsa yang parah, dianggarkan berusia 30-an hingga 40-an, dibawa ke Hospital Banting untuk tindakan selanjutnya.Beliau berkata, maklumat awal diperoleh mendapati kemalangan berlaku apabila bas dipercayai mengelak motosikal sebelum terbabas ke dalam parit.""Setakat ini, penunggang motosikal dan motosikal gagal dikesan,"" katanya."
Faisal tiada dalam senarai 26 pemain Pestabola Merdeka 2024,https://www.hmetro.com.my/utama/2024/08/1125402/faisal-tiada-dalam-senarai-26-pemain-pestabola-merdeka-2024,Amirul Fazli Zulkafli,271,"Kuala Lumpur: Harapan peminat untuk melihat tonggak lincah skuad kebangsaan, Faisal Halim beraksi di Pestabola Merdeka 2024 tidak kesampaian apabila namanya tiada dalam senarai 26 pemain dipanggil ketua jurulatih Harimau Malaya, Pau Marti Vicente.Vicente memuji cara pemain itu bangkit kembali untuk beraksi di atas padang bersama Selangor FC selepas melalui pelbagai cabaran dan dugaan sebelum ini akibat disimbah asid pada 5 Mei lalu. Menurutnya, keputusan tidak memanggil Faisal atau Mickey itu kerana beliau ingin memastikan pemain itu benar-benar pulih daripada segala aspek agar benar-benar bersedia untuk menyarung jersi Malaysia. ""Saya gembira dia (Faisal) kembali beraksi, satu karakter yang baik dan semua (pemain) boleh belajar daripada apa yang dia lakukan untuk tampil semula ke padang.""Keputusan ini (tidak memanggil Faisal) diambil selepas mempertimbangkan tahap kecergasannya yang masih dalam proses pemulihan. ""Walaupun Faisal menunjukkan peningkatan, kecederaan yang dialami masih memerlukan masa untuk pulih sepenuhnya sebelum beliau boleh kembali beraksi di peringkat antarabangsa.""Bila dia sudah bersedia nanti dan kembali ke prestasi sebenar, saya bersedia untuk bekerjasama dengannya,"" kata Vicente pada sidang akhbar di Wisma Persatuan Bolasepak Malaysia (FAM), hari ini.Selain itu, beliau melihat pemain dipilih kali ini mempunyai kelebihan masing-masing dan percaya mereka boleh bekerjasama untuk menampilkan aksi cemerlang di Pestabola Merdeka 2024.""Selepas melihat prestasi mereka yang cemerlang ketika saingan Liga Malaysia, saya percaya gabungan pemain berpengalaman dan muda itu dilihat boleh memberi satu impak positif buat pasukan Malaysia kali ini,"" katanya. Terdahulu, dalam senara 26 pemain dipanggil kali ini, lapan pemain disenaraikan semula ialah penjaga gol, Ahmad Syihan Hazmi Mohamed selain Arif Aiman Hanapi, Romel Morales, Afiq Fazail, Azam Azmi Murad, Darren Lok, Harith Haiqal Adam Afkar dan Syafiq Ahmad."
"12 ditahan seludup masuk warga asing, anggota penguat kuasa antara dalang",https://www.hmetro.com.my/utama/2024/08/1125199/12-ditahan-seludup-masuk-warga-asing-anggota-penguat-kuasa-antara-dalang,Mohd Iskandar Ibrahim,386,"Putrajaya: Suruhanjaya Pencegahan Rasuah Malaysia (SPRM) membongkar kegiatan sindiket menyeludup warga asing melalui pintu masuk negara tanpa pemeriksaan pihak berkuasa, dipercayai turut didalangi beberapa individu sebuah agensi penguat kuasa.Sindiket berkenaan dipercayai didalangi beberapa penguat kuasa sebuah agensi yang bertugas di pintu masuk negara, menjadi tali barut bagi melepaskan kumpulan warga asing yang tiba tanpa melalui prosedur ditetapkan menerusi modus operandi 'counter setting'.Ketua Pesuruhjaya SPRM, Tan Sri Azam Baki berkata, kegiatan sindiket terbabit terbongkar selepas pihaknya menahan 12 individu membabitkan sembilan lelaki dan tiga wanita berusia lingkungan 20-an hingga 50-an menerusi 'Op Pump' di sekitar Lembah Klang, Pulau Pinang dan Kelantan hari ini.Katanya, mereka yang ditahan membabitkan empat pemilik syarikat dan tiga orang awam dipercayai mempunyai peranan masing-masing bagi menguruskan kemasukan warga asing serta lima penguat kuasa bertugas di Lapangan Terbang Antarabangsa Kuala Lumpur (KLIA) Terminal 2.""Tangkapan yang dilakukan ini adalah susulan risikan dijalankan SPRM sejak tahun 2022 terhadap kegiatan sindiket ini yang bersekongkol dengan pegawai sebuah agensi penguat kuasa.""Sindiket ini dipercayai meraih keuntungan jutaan ringgit dan siasatan dijalankan mengesan terdapat kemasukan wang berjumlah lebih RM4 juta dari tahun 2022 hingga 2024 dipercayai bagi urusan kemasukan warga asing yang turut diagihkan kepada penguat kuasa terbabit,"" katanya menerusi kenyataan.Azam berkata, modus operandi kegiatan sindiket terbabit adalah membuat 'counter setting' iaitu bersekongkol dengan penguat kuasa di pintu masuk negara yang sedia menunggu di beberapa kaunter tertentu bagi memudahkan kemasukan kumpulan warga asing berkenaan.Katanya, kumpulan warga asing yang ingin masuk ke negara ini akan menghubungi ejen yang bertindak menguruskan tiket penerbangan termasuk urusan dengan penguat kuasa terbabit.""Ejen akan memberikan maklumat kumpulan warga asing terbabit kepada penguat kuasa yang sudah menunggu di kaunter tertentu dan pada masa sama memaklumkan kepada warga asing itu untuk pergi ke kaunter ditetapkan sebaik tiba di negara ini bagi membolehkan mereka dilepaskan tanpa melalui pemeriksaan yang sepatutnya.""Sebaik melepasi kaunter khas berkenaan, kumpulan warga asing terbabit akan diambil oleh wakil ejen yang berperanan membawa mereka keluar ke destinasi tertentu,"" katanya.Beliau berkata, warga asing terbabit sepatutnya melalui pemeriksaan berdasarkan Pekeliling Imigresen Bilangan 4 Tahun 2021 iaitu mereka perlu mengemukakan pasport atau dokumen yang sah, mempunyai visa, mempunyai tiket perjalanan pergi balik yang sah, mempunyai wang sara diri mencukupi sepanjang berada di negara, perlu menunjukkan alamat penginapan atau tempahan hotel.Semua suspek akan dibawa ke Mahkamah Majistret Putrajaya bagi proses permohonan reman esok."
Rasa teruja nyanyi lagu tema merdeka,https://www.hmetro.com.my/utama/2024/08/1125147/rasa-teruja-nyanyi-lagu-tema-merdeka,Syafil Syazwan Jefri,357,"Menggalas tanggungjawab sebagai anak seni membuka ruang buat penyanyi, Amir Masdi untuk mengekspresikan semangat patriotik dan rasa cinta kepada negara.   Tahun ini, satu lagi pencapaian buat Amir apabila namanya dipilih untuk menggalas tanggungjawab sebagai penyanyi lagu tema Hari Kemerdekaan Malaysia berjudul Merdeka Jiwa Madani ciptaan Datuk Mokhzani Ismail dan Affan. ""Alhamdulillah, saya terpilih untuk menyanyikan lagu ini dan terima kasih kepada penggubah kerana berikan kepercayaan kepada saya untuk menyanyikan lagu tema Hari Kemerdekaan pada tahun ini,"" katanya. Amir berkata, pertama kali mendengar lagu itu, bulu romanya meremang kerana semangat patriotik yang disuntik dalam susunan muzik dan liriknya. ""Pertama kali saya dengar lagu ini, saya rasa semangat jiwa merdeka itu ada dan juga susunan muziknya sangat segar. Ia ada elemen kebudayaan Malaysia juga. ""Elemen rock itu ada sedikit, tapi ia lebih kepada semangat patriotik dan juga budaya. Alhamdulillah saya sangat berbesar hati untuk Malaysia,"" katanya. Berbicara mengenai definisi merdeka, Amir secara peribadi melihat kepada aspek kepelbagaian kaum yang ada di Malaysia. ""Kemerdekaan adalah apabila saya dapat melihat rakyat Malaysia hidup dalam harmoni dan hidup dengan berjayanya sebagai negara yang berbilang bangsa,"" katanya.  Melihat sokongan rakyat Malaysia kepada atlit yang berjuang di Sukan Olimpik Paris 2024 baru-baru ini, Amir yakin, sokongan itu membuktikan betapa kuatnya rasa cinta rakyat kepada tanah air ini. ""Sebagai rakyat Malaysia, saya rasa banyak dah yang kita capai dalam negara ini dan saya sangat berbangga sebagai anak Malaysia. Kita boleh nampak beberapa pencapaian yang sangat besar dan paling terbaru adalah di Sukan Olimpik Paris 2024. ""Kita nampak atlet-atlet negara bertungkus-lumus dengan sokongan daripada rakyat Malaysia tidak kiralah dari rumah, dari kedai mamak, bahkan dari mana-mana saja. Semua mendoakan dan menunjukkan sokongan padu terhadap mereka,"" katanya. Sebagai anak seni, Amir juga mengimbau beberapa elemen yang sentiasa menjadi kebanggaannya sebagai anak Malaysia. ""Antara elemen yang saya banggakan mengenai Malaysia adalah makanan, peminat-peminat saya, budaya kita, muzik, kepelbagaian kaum dan juga persekitaran kita. ""Saya mengharapkan agar semua nikmat, kebanggaan dan pencapaian yang kita ada, dapat dikekalkan. Sebagai rakyat Malaysia, saya harap kita dapat kekalkan keharmonian dan juga kesenangan semua. ""Saya sangat harapkan kita sebagai rakyat Malaysia bantu antara satu sama lain dan hormat menghormati,"" katanya."
'Pan-Asia' bukan jaminan,https://www.hmetro.com.my/utama/2024/08/1125145/pan-asia-bukan-jaminan,Najiy Jefri,520,"Memiliki raut wajah kacukan Melayu-Inggeris dengan kulit putih mulus memberi kelebihan kepada pendatang baharu, Arabella Ellen John Robert Nelson untuk mencuba nasib dalam dunia seni hiburan.Bagaimanapun, bagi gadis berusia 19 tahun itu, Arabella atau mesra disapa Bella tidak melihat wajah 'pan-Asia' dimiliki sebagai laluan mudah untuk meraih populariti dan dihujani tawaran sebagai pelakon.Kata wanita kelahiran Kuantan, Pahang itu, sebagai bakat baharu dia masih perlu mengikuti proses sama iaitu menghadiri sesi 'casting' sebelum menerima tawaran drama.""Bakat masih menjadi keutamaan. Kalau seseorang itu berbakat, pasti dia akan mudah mendapat peluang. Saya tak rasa wajah kacukan ini sebagai satu kelebihan.""Kalau nak tahu tawaran membintangi drama Dari Mata Turun Ke Hati ini, saya perlu melalui sesi 'casting'. ""Walaupun ramai juga yang datang mencuba watak Iris, tapi saya yang dipilih.""Jadi, tentunya sedikit sebanyak saya bangga kerana pasti ada sesuatu yang produksi nampak daripada saya,"" katanya.Siapa sangka, selepas mencipta kejayaan apabila dinobatkan sebagai naib juara Pencarian Dewi Remaja 2023 baru-baru ini, rezeki Bella semakin mencurah-curah sebagai pelakon.Malah kehadirannya juga mula memberi impak positif apabila perlahan-lahan mengumpul peminat dan disayangi ramai.Namun, Bella mengaku dirinya tidak terlepas daripada mengharungi sepak terajang dunia seni atau dugaan.Katanya, pengalaman ketika menyertai pertandingan pencarian bakat tempoh hari mengajarnya menjaga diri dan mengekalkan imej bersih.""Saya tak rasa bimbang kerana saya sudah tahu bagaimana keadaan dunia seni ketika menyertai pertandingan Dewi Remaja.""Cuma saya berharap mereka di luar sana beri peluang kepada saya membuktikan bakat saya yang masih baru ini.""Jangan terlalu cepat menghukum hanya dari satu episod drama. Kalau nak tahu sama ada saya mampu atau tidak bergelar pelakon, tengok keseluruhan cerita kemudian baru boleh hakimi kemampuan saya,"" katanya.Bella pernah membintangi beberapa drama antaranya Yang Tahu Je Tahu, Bunga Salju dan telefilem Overnight Wali. Bercerita mengenai pembabitannya dalam drama bersiri Dari Mata Turun Ke Hati di samping pelakon Mierul Aiman, Bella berkata, demi memenuhi tuntutan watak dia sanggup memotong rambutnya. ""Untuk projek ini, saya potong rambut. Saya tidak kisah untuk memotong rambut bagi menjayakan apa-apa projek.""Bagi saya ini adalah kerja. Saya juga dah lama tak potong rambut pendek, kali terakhir ketika saya kecil.""Bila saya bagi tahu mak saya, dia agak risau sebab tak tahu rupa saya macam mana dengan rambut pendek,"" katanya yang akur dengan permintaan produksi untuk dia memotong rambut pendek.Drama Dari Mata Turun Ke Hati mengisahkan Jai, remaja nakal yang jatuh cinta dengan gadis bernama Iris Sofea.Iris mempunyai masalah penglihatan yang dipanggil ambliopia dan hanya dapat melihat sesuatu yang berada sangat dekat dengannya.Iris mengharungi kehidupannya menggunakan tongkat putih sehingga suatu hari dia secara tidak sengaja menyerang Jai yang berjalan melulu di atas blok Braille yang digunakannya.Selepas kejadian itu, Jai dan Iris menjadi lebih rapat sehingga kedua-duanya mengenali antara satu sama lain dan akhirnya saling jatuh cinta. Jai melakukan segalanya untuk menyenangkan Iris selepas mengetahui mengenai penglihatannya.Namun, perbezaan masing-masing merumitkan hubungan mereka.Jai dan Iris kini perlu memilih untuk mengatasi masalah ini demi cinta mereka atau mengambil haluan masing-masing.Penceritaan drama ini berdasarkan daripada drama Love's In Sight! yang ditulis oleh Yuko Matsuda dan diterbitkan oleh Nippon TV."
Penjenayah warga Afrika mati ditembak polis: 10 lagi ahli kumpulan samun diburu,https://www.hmetro.com.my/utama/2024/08/1125103/penjenayah-warga-afrika-mati-ditembak-polis-10-lagi-ahli-kumpulan-samun-diburu,Hafidzul Hilmi Mohd Noor,250,"Subang Jaya: Suspek warga Afrika yang ditembak mati dipercayai ahli kumpulan samun yang aktif sejak 2018 dengan mencatatkan nilai kerugian mencecah RM8 juta.  Kumpulan yang dipercayai dianggotai kira-kira 10 lelaki warga Afrika lengkap bersenjata serta menyasarkan mangsa melalui urus niaga yang palsu.  Pengarah Jabatan Siasatan Jenayah Bukit Aman Datuk Seri Shuhaily Mohd Zain berkata, seorang lelaki yang dipercayai ahli kumpulan berkenaan ditembak mati selepas berbalas tembakan di Jalan PJS 9/1, di sini, hari ini.  Menurutnya, kejadian kira-kira 7 petang itu turut menyebabkan dua butir peluru yang ditembak suspek lelaki berusia lewat 30-an terkena pada kenderaan polis.  ""Kumpulan ini ada senjata api dan berisiko tinggi. Kita jumpa sepucuk pistol jenis Revolver dan suspek melepaskan lima butir peluru ke arah polis tapi tiada yang kena pada anggota terbabit.  ""Kami masih menjejaki kumpulan yang aktif di sekitar Lembah Klang ini. Kita sudah maklum juga semua exit point (pintu keluar negara) akan suspek ini dan mereka mungkin tukar pasport,"" katanya ketika ditemui di lokasi kejadian hari ini.   Beliau berkata, risikan terhadap kumpulan berkenaan dilakukan Polis Kontinjen Kuala Lumpur dan Selangor sebelum dikordinasikan oleh Jabatan Siasatan Jenayah (JSJ) Bukit Aman.  Katanya, pihaknya masih mengesan kira-kira 10 baki ahli kumpulan samun itu yang masih bebas.  ""Modus operandi ialah mereka interaksi dengan mangsa melalui media sosial sebelum menawarkan transaksi sama ada jual barang kemas dan tukar mata wang asing.  ""Mereka akan jumpa (mangsa) di hotel dan suruh mangsa ikut sebelum serang mangsa di jalan raya,"" katanya.  Katanya, mayat suspek dihantar ke Hospital Serdang untuk proses bedah siasat."
SPRM gempur KLIA,https://www.hmetro.com.my/utama/2024/08/1125091/sprm-gempur-klia,Mohd Jamilul Anbia Md Denin,421,"Kuala Lumpur: Suruhanjaya Pencegahan Rasuah Malaysia (SPRM) berjaya membongkar kegiatan sindiket yang membawa masuk warga asing seperti daripada Myanmar, Bangladesh, Indonesia, India, Pakistan serta Nepal melalui pintu masuk negara dipercayai tanpa melalui pemeriksaan pihak berkuasa.  Sindiket berkenaan dipercayai turut didalangi beberapa penguat kuasa sebuah agensi yang bertugas di pintu masuk negara dengan menjadi tali barut bagi melepaskan kumpulan warga asing yang tiba tanpa melalui prosedur yang telah ditetapkan menerusi modus operandi 'counter setting'.  Ketua Pesuruhjaya SPRM, Tan Sri Azam Baki berkata, kegiatan sindiket berkenaan dibongkar susulan penahanan 12 individu membabitkan sembilan lelaki dan tiga wanita berusia lingkungan 20 hingga 50-an menerusi Op Pump dijalankan SPRM di sekitar Lembah Klang, Pulau Pinang dan Kelantan, hari ini.  Katanya, mereka yang ditahan itu membabitkan empat pemilik syarikat dan tiga orang awam yang dipercayai mempunyai peranan masing-masing bagi menguruskan kemasukan warga asing berkenaan serta lima penguat kuasa yang bertugas di Lapangan Terbang Antarabangsa Kuala Lumpur (KLIA) Terminal 2.  ""Tangkapan yang dilakukan ini adalah susulan risikan dijalankan SPRM sejak tahun 2022 terhadap kegiatan sindiket ini yang bersekongkol dengan pegawai-pegawai sebuah agensi penguat kuasa.  ""Sindiket ini dipercayai telah meraih keuntungan jutaan ringgit dan siasatan dijalankan mengesan terdapat kemasukan wang berjumlah lebih RM4 juta dari tahun 2022 hingga 2024 dipercayai bagi urusan kemasukan warga asing yang turut diagih-agihkan kepada penguat kuasa terbabit,"" katanya.  Beliau berkata, modus operandi kegiatan sindiket ini adalah dengan membuat 'counter setting' iaitu bersekongkol dengan penguat kuasa di pintu masuk negara yang sedia menunggu di beberapa kaunter tertentu bagi memudahkan kemasukan kumpulan warga asing berkenaan.  Katanya, kumpulan warga asing yang ingin masuk ke negara ini akan menghubungi ejen berkenaan yang bertindak akan menguruskan tiket penerbangan termasuk urusan dengan penguat kuasa terlibat.  ""Ejen berkenaan akan memberikan maklumat kumpulan warga asing terbabit kepada penguat kuasa yang sudah menunggu di kaunter tertentu dan pada masa yang sama akan memaklumkan kepada warga asing terbabit untuk pergi ke kaunter terbabit sebaik tiba di negara ini bagi membolehkan mereka dilepaskan tanpa melalui pemeriksaan yang sepatutnya.  ""Sebaik melepasi kaunter khas berkenaan, kumpulan warga asing terbabit akan diambil oleh wakil ejen yang berperanan membawa mereka keluar ke destinasi tertentu,"" katanya.  Kumpulan warga asing ini sepatutnya melalui pemeriksaan berdasarkan Pekeliling Imigresen Bilangan 4 Tahun 2021 iaitu mereka hendaklah mengemukakan pasport atau dokumen yang sah, mempunyai visa, mempunyai tiket perjalanan pergi balik yang sah, mempunyai wang sara diri mencukupi sepanjang berada di negara, perlu menunjukkan alamat penginapan atau booking hotel.  Tambahnya, namun menerusi kaunter khas ini, mereka telah diberi pelepasan tanpa melalui pemeriksaan sepatutnya.  Beliau berkata, kesemua suspek berkenaan akan dibawa ke Mahkamah Majistret Putrajaya bagi proses permohonan reman, esok."
Polis tembak mati penjenayah warga Afrika,https://www.hmetro.com.my/utama/2024/08/1125089/polis-tembak-mati-penjenayah-warga-afrika,Hafidzul Hilmi Mohd Noor,93,"Subang Jaya: Polis menembak mati penjenayah yang disyaki terbabit dalam beberapa kes samun di kawasan PJS, dekat sini, hari ini.Ketua Polis Selangor Datuk Hussein Omar Khan berkata, kejadian berlaku kira-kira 7 petang tadi.""Suspek ditembak mati oleh pasukan Jabatan Siasatan Jenayah (JSJ) Bukit Aman.""Lelaki berkenaan dipercayai warga asing dari Afrika yang disyaki terbabit dalam beberapa kes samun,"" katanya ketika dihubungi, hari ini.Sementara itu, tinjauan di lokasi mendapati pasukan siasatan dan forensik berada di lokasi kejadian.Turut dilihat ke lokasi adalah Pengarah JSJ, Datuk Seri Mohd Shuhaily Mohd Zain."
"Kes bunuh isteri, anak: Suspek sempat minta imam rukyah anak dakwa dirasuk",https://www.hmetro.com.my/utama/2024/08/1124985/kes-bunuh-isteri-anak-suspek-sempat-minta-imam-rukyah-anak-dakwa-dirasuk,Zuliaty Zulkiffli,373,"Alor Setar: ""Lelaki itu (suspek) datang meminta supaya rukyahkan anaknya kerana mendakwa kanak-kanak itu dirasuk hingga menyebabkan perutnya buncit,"" kata Mohd Fauzi Bakar yang juga imam Masjid Al-Hidayah di Bukit Pinang dekat sini.  Mohd Fauzi memberi reaksi itu ketika menceritakan kejadian dia didatangi lelaki warga asing dipercayai etnik Rohingya sebelum ditahan di masjid itu kerana disyaki membunuh isteri serta anaknya di pekan Simpang Kuala, malam tadi.    Dia bersama beberapa jemaah lain pada mulanya melihat lelaki itu di tangga masjid ketika mereka keluar dari pintu utama selepas solat isyak.   ""Sebaik melihat kami keluar dari masjid, dia terus menghampiri saya bersama seorang anak lelakinya.  ""Dia kemudian meminta tolong kerana mendakwa anaknya itu dirasuk dan berikutan kejadian itu, perut anaknya dikatakan menjadi buncit,"" katanya ketika ditemui di masjid itu, hari ini.   Menurutnya, ketika itu cuaca hujan dan dia bersama beberapa jemaah lagi tergesa-gesa untuk memenuhi jemputan sebuah rumah yang mengadakan kenduri tahlil.    Katanya, apabila lelaki itu berkata demikian, dia memegang kepala anaknya lalu membacakan surah al-Fatihah selain ayat-ayat suci al-Quran.  ""Tak lama selepas itu, anggota polis datang dan terus memberkas lelaki berkenaan.  ""Ketika itu, saya tak tahu apa yang berlaku hinggalah individu lain memaklumkan lelaki warga asing itu terbabit dalam kes bunuh,"" katanya.  Mohd Fauzi berkata, lelaki itu datang dalam keadaan berbaju dan berkain pelekat ketika bertemunya.    Katanya, dia tidak mengetahui polis sudah menemukan mayat isteri dan anaknya malah kes itu sudah tular di media sosial.  ""Sebelum dia (suspek) ditahan, lelaki itu sempat juga memohon untuk tidur di masjid.  ""Dia memberi alasan kalau dapat tidur di pekarangan masjid pun tak mengapa tetapi dia minta supaya dibukakan lampu,"" katanya.   Katanya, dia kemudiannya meninggalkan masjid dan tidak tahu apa lagi yang berlaku kerana menganggap segala-galanya selesai berikutan kedatangan polis.  ""Selepas polis menahan suspek, saya bersama jemaah lain terus memenuhi undangan kenduri di kawasan berhampiran. Selepas itu, saya tak tahu apa yang berlaku,"" katanya.  Harian Metro semalam melaporkan, lelaki warga asing berusia 43 tahun itu ditahan polis jam 9 malam di Masjid Bukit Pinang, Kepala Batas, di sini kerana dipercayai membunuh isteri dan anaknya berusia 10 tahun.  Mayat dua beranak itu ditemukan  dalam longkang dalam keadaan tertiarap dan terlentang dengan kesan kelar di leher di belakang bangunan terbiar, berhampiran Pekan Simpang Kuala dipercayai dibunuh suspek."
"Menangis sampai tertidur, pau tak sempat beli",https://www.hmetro.com.my/utama/2024/08/1124844/menangis-sampai-tertidur-pau-tak-sempat-beli,Mohd Haris Fadli Mohd Fadzil,259,"Kuala Lumpur: Ahli keluarga Faiq Adiwira, 11, bersyukur kanak-kanak itu ditemui selamat selepas terperangkap hampir 11 jam di dalam lif di sebuah pangsapuri di Desa Petaling, di sini semalam. Ibu mangsa, Fospaliza Md Sariff berkata anak kelima daripada enam beradik itu ditemui dalam keadaan lemah selepas terperangkap sejak 2.15 petang semalam sebelum ditemukan pada 1 pagi tadi.Menurutnya, Faiq keluar dari rumah untuk membeli pau di kedai berdekatan sebelum terperangkap dalam lif berkenaan""Pau itu memang makanan favourite (kegemaran) dia sampaikan orang pau (penjual) itu pun sudah kenal wajah dia sebab selalu beli.""Ketika kejadian dia turun dari rumah kami di tingkat sembilan sebelum terperangkap di tingkat empat bersama seorang kawannya, pau pun tak sempat beli,"" katanya kepada Harian Metro hari ini.Menurutnya, ketika ditemui dua kanak-kanak itu dalam keadaan lemah dan tidak bermaya selepas terperangkap tanpa makanan dan minuman.Fospaliza berkata, kanak-kanak itu cuba meminta tolong melalui butang interkom tetapi tiada respon dan mereka hanya mampu menangis sehingga tertidur beberapa kali.Menurutnya, pada peringkat awal mereka tidak menyangka dua kanak-kanak itu terperangkap di dalam lif berkenaan dan menyangka mereka hanya pergi bermain.""Biasanya dia pergi bermain dengan kawan-kawan dan saya dah tetapkan untuk dia mesti berada di rumah sebelum jam 7 petang.""Jadi saya tidak sangka mereka terperangkap kerana ingatkan dia pergi bermain selepas membeli pau di bawah blok kami,"" katanya. Menurutnya, sepanjang 12 tahun menetap di pangsapuri itu sudah beberapa kali kejadian sama berlaku namun kepada orang dewasa.Katanya, mereka sekeluarga bersyukur tiada perkara tidak diingini berlaku ke atas Faiq dan kanak-kanak itu sudah bersemangat kembali ke sekolah hari ini."
"Penganggur dituduh bunuh ibu bapa, anak saudara",https://www.hmetro.com.my/utama/2024/08/1124832/penganggur-dituduh-bunuh-ibu-bapa-anak-saudara,Alias Abd Rani,273,"Muar: Penganggur menghadapi empat pertuduhan di Mahkamah Sesyen dan Mahkamah Majistret, di sini, hari ini, berkaitan kes bunuh dan bakar rumah hingga mengorbankan tiga sekeluarga di Kampung Paya Redan, Pagoh, minggu lalu.Tertuduh, Azman Mohamed Nor, 48, berhadapan tiga pertuduhan membabitkan kejadian bunuh ibu, bapa dan anak saudaranya manakala satu lagi pertuduhan  mendatangkan kecederaan parah.Namun, tertuduh hanya mengangguk faham ketika pertuduhan dikemukakan oleh jurubahasa di hadapan Majistret Suzana Mokhtar.Tiada pengakuan direkodkan memandangkan kes terbabit di bawah bidang kuasa Mahkamah Tinggi.Mengikut pertuduhan pertama hingga ketiga, tertuduh didakwa membunuh bapanya, Mohamed Nor Mohamed Yassin, 82; ibunya, Ara Abd Hamid, 76; dan anak saudara Noradriana Nor Hasyim, 11.Ketiga-tiga kejadian itu berlaku antara 1 hingga 3 pagi, di rumah di Jalan Sekolah Kampung Paya Redan, 9 Ogos lalu.Oleh itu, tertuduh didakwa mengikut Seksyen 302 Kanun Keseksaan yang memperuntukkan hukuman mati atau penjara sehingga 40 tahun dan jika tidak dikenakan hukuman mati, hendaklah disebat tidak kurang 12 kali.Pendakwaan dikendalikan Timbalan Pendakwa Raya, Mohamad Arif Marzuki manakala tertuduh tidak diwakili peguam. Mahkamah menetapkan 24 Oktober ini untuk sebutan semula kes itu serta tiada jaminan ditawarkan terhadap tertuduh.Sementara itu, di Mahkamah Sesyen, tertuduh berhadapan satu lagi pertuduhan mengikut Seksyen 326 Kanun Keseksaan kerana mendatangkan kecederaan parah terhadap seorang lagi anak saudara, 14, dengan menggunakan sebatang kayu dan semua kejadian ini juga berlaku pada tarikh, tempat dan waktu sama.Untuk pertuduhan ini, tertuduh mengaku bersalah selepas pertuduhan dibaca jurubahasa di hadapan Hakim Nariman Badruddin.Hukuman bagi kesalahan ini ialah tertuduh boleh dipenjara sehingga 20 tahun dan juga denda atau sebatan.Pendakwaan dikendalikan Timbalan Pendakwa Raya Danial Munir manakala tertuduh tidak diwakili peguam.Bagi pertuduhan ini, mahkamah menetapkan 12 September ini untuk fakta dan hukuman."
"'Saya beritahu anak-anak, mama pergi jauh kerana Allah sayang' - Suami Cikgu Istiqomah",https://www.hmetro.com.my/utama/2024/08/1124820/saya-beritahu-anak-anak-mama-pergi-jauh-kerana-allah-sayang-suami-cikgu,Nor Fazlina Abdul Rahim,238,"Pasir Mas: Suami mangsa pembunuhan kejam, Istiqomah Ahmad Rozi, 33, memaklumkan sehingga kini keadaan emosi tiga anaknya tidak menentu terutama anak lelakinya yang berusia enam tahun.Mohd Yusof Mokhtar, 35, berkata anaknya akan termenung terutama pada waktu pagi dan adakalanya memanggil ibunya.""Saya selalu memberitahu anak-anak yang mama sudah pergi jauh kerana Allah sayangkan mama. ""Saya juga ingatkan anak-anak supaya sentiasa berdoa untuk mama. Adakalanya mereka ok namun ada ketikanya mereka termenung terutama anak nombor dua kerana dia paling manja dengan mamanya.""Fokus saya selepas ini adalah membesarkan anak-anak iaitu Naura Auni, 9; Naufal Amzal, 6, dan Nayla Aisya, 4, dengan baik,"" katanya ketika ditemui di rumahnya di Kampung Kubang Badak, di sini, hari ini.Terdahulu, Mohd Yusof menerima kunjungan Menteri Pendiidkan, Fadhlina Sidek yang turut menyampaikan sumbangan terhadap keluarga Allahyarham.Mengulas lanjut, Mohd Yusof turut berterima kasih kepada semua pihak yang membantu dan menyampaikan sumbangan kepada mereka sekeluarga.""Saya berterima kasih dengan bantuan yang diterima oleh anak-anak daripada pelbagai pihak dan saya akan berada di Kelantan untuk seketika bagi menyelesaikan urusan tertentu sebelum kembali ke Johor.""Anak-anak juga akan menjalani khidmat kaunseling di Johor selepas ini yang disediakan oleh Jabatan Kebajikan Masyarakat (JKM),"" katanya.Terdahulu, guru wanita yang dibunuh kejam dengan mayatnya ditemukan tanpa kepala, kaki dan tangan di Melaka tahun lalu, selamat dikebumikan di kampung halamannya di Kubang Badak, di sini.Jenazah Allahyarhamah Istiqomah dikebumikan di Tanah Perkuburan Islam Kubur Besar Bandar Pasir Mas pada jam 11.50 malam tadi."
Rasa rindu kesopanan orang kita,https://www.hmetro.com.my/utama/2024/08/1124748/rasa-rindu-kesopanan-orang-kita,Aida Adilah Mat,536,"Kuala Lumpur: Hujan emas di negara orang, hujan batu di negara sendiri, lebih baik di negara sendiri. Itu antara perumpamaan sesuai buat bekas atlet terjun negara, Bryan Nickson Lomas yang merasai betapa bertuahnya menjadi rakyat Malaysia dan menikmati hidup di negara sendiri. Nama Bryan tidak asing lagi dalam sukan terjun tanah air apabila Olimpian kelahiran Kuching, Sarawak itu masih unggul memegang rekod sebagai atlet termuda negara layak secara merit ke temasya Sukan Olimpik Athens 2004 pada usia 14 tahun. Dia yang beraksi 10 meter (m) platfom ketika itu diberikan peluang sebagai pembawa Jalur Gemilang di temasya terbesar dunia itu. Selepas memilih untuk bersara daripada sukan terjun pada 2015, Bryan, 34, berkelana ke Kuwait selama lima tahun bermula dari 2019 apabila ditawarkan jawatan jurulatih Kelab Terjun Kazma. Namun tanpa berselindung Bryan mengakui memang menjadi hasratnya untuk kembali mencurahkan bakti dan pengalamannya demi pembangunan sukan terjun selepas ditawarkan tugas sebagai pengarah teknikal skuad terjun negara oleh Persekutuan Renang Malaysia, (MAS) awal tahun ini. Kata Bryan, kehidupan di Kuwait lebih tenang jika diambil kira dari segi bebanan kerja tapi sebenarnya persekitaran kehidupan di sana sangat mencabar terutama bagi orang Malaysia atau Asia Tenggara yang cukup dikenali dengan nilai kesopanannya. ""Kerja di sana memang seronok. Dari segi pendapatan memang lumayan tapi sebenarnya tidak mudah untuk hidup di negara orang seperti di Kuwait. Persekitarannya sangat mencabar terutama bagi orang Asia Tenggara. ""Mereka agak kasar, kurang ajar. Memandang rendah dan juga kurang sopan berbanding orang kita. ""Tidak mudah hidup di negara orang,  cukup terasa perbezaannya. Bila saya balik ke Malaysia saya dapat merasai betapa baik dan sopannya rakyat negara kita ini. Itu yang saya rindui ketika saya berada di sana,"" katanya. Katanya, nilai kesopanan dan keharmonian masyarakat berbilang kaum di Malaysia ini antara kelebihan yang seharusnya dipelihara tatkala bakal menyambut Hari Kebangsaan ke-67. Bryan berkata, keadaan itu dapat dirasai ketika dia berada dalam kem negara satu ketika dulu yang mana kesemua atlet negara ketika itu seperti Datuk Leong Mun Yee, Wendy Ng, Ooi Tze Liang, Chan Yiwei menggunakan medium bahasa Melayu sebagai bahasa perantaraan utama.  Malah, pemenang satu pingat perak dan dua pingat gangsa di temasya Sukan Komanwel itu juga tidak kekok berbahasa Melayu, Inggeris, Cina dan juga Iban. ""Kita seharus meraikan perbezaan kita antara satu sama lain untuk terus kekal harmoni. Itulah kelebihan Malaysia. ""Ada kalanya politik  membuat kita jauh dan dekat tapi saya harap kita yang berbilang kaum ini terus kekal harmoni boleh duduk sebumbung meraikan perbezaan antara satu sama lain. ""Meraikan perayaan bersama sebab inilah keunikan kita sebagai orang Malaysia. Tak ada orang boleh buat sebaik kita jika bukan kita sendiri,"" katanya. Mengulas mengenai perancangannya pada masa hadapan, Bryan tetap optimis sukan terjun akan kembali menyumbangkan pingat di Sukan Olimpik Los Angeles 2028 selepas kem terjun negara suram di Paris 2024. Ini berbeza satu ketika dulu acara terjun menjadi penyumbang pingat di dua temasya menerusi Datuk Pandelela Rinong yang meraih gangsa di London 2012 dan perak ketika bergandingan bersama Cheong Jun Hoong dalam acara 10m terjun seirama di Rio 2016. Bryan berkata, biarpun negara ketika ini ketandusan atlet wanita, mungkin satu hari nanti akan berubah di mana atlet lelaki akan mengambil alih penguasaan di kolam terjun. Contoh katanya, terutama dalam acara seirama seperti Kanada yang mula menampakkan penguasaan atlet lelaki mereka ketika di Paris 2024."
Tak boleh lebih  2km,https://www.hmetro.com.my/utama/2024/08/1124739/tak-boleh-lebih-2km,Hidayatidayu Razali,253,"Kota Bharu: Motosikal tambang dari negara jiran hanya boleh masuk ke negara ini dalam jarak tidak lebih dua kilometer (km) sahaja.Pengarah Jabatan Pengangkutan Jalan (JPJ) Kelantan, Mohd Misuari Abdullah berkata, sekiranya pengusaha motosikal tambang dari negara jiran ini melepasi jarak dua km, pihaknya boleh mengambil tindakan menyita kenderaan itu.Katanya, selain sitaan, pihaknya juga akan mengeluarkan saman terhadap pengusaha motosikal tambang itu.""Justeru, kita sentiasa membuat pemantauan supaya mereka ini hanya beroperasi dalam jarak yang dibenarkan sahaja mengikut persetujuan di antara Malaysia dan Thailand.""Peraturan kami tertakluk dengan motosikal sahaja iaitu mereka yang masuk ke negara ini perlu memiliki dokumen yang lengkap mengikut peraturan yang ditetapkan.""Jika dokumen tidak lengkap, maka tindakan tegas akan diambil. Namun, setakat ini kenderaan yang masuk ke negara ini, mereka mempunyai dokumen yang lengkap,"" katanya ketika dihubungi di sini.Semalam, Harian Metro melaporkan keluhan pengusaha motosikal tambang tempatan apabila mereka hanya memperoleh dua penumpang sehari atau tiada langsung susulan kehadiran lebih 100 motosikal tambang dari negara jiran.Mereka didakwa bebas mencari penumpang di hadapan Kompleks Imigresen, Kastam, Kuarantin dan Keselamatan (ICQS) di Rantau Panjang hingga menjejaskan pengusaha motosikal tambang negara ini.Tinjauan Harian Metro di sekitar Rantau Panjang terutama berdekatan ICQS mendapati puluhan pengusaha motosikal tambang negara jiran bebas menunggu dan mengambil penumpang sama ada mereka turun dari bas dan roktu.Mohd Misuari berkata, jika didapati kehadiran mereka mengganggu lalu lintas, tindakan saman juga akan dikeluarkan.""Bagi aktiviti ekonomi termasuk mengambil tambang daripada penumpang, ia di bawah bidang kuasa pihak berkuasa tempatan (PBT),"" katanya."
Tak boleh lebih  2km,https://www.hmetro.com.my/utama/2024/08/1124739/tak-boleh-lebih-2km,Hidayatidayu Razali,253,"Kota Bharu: Motosikal tambang dari negara jiran hanya boleh masuk ke negara ini dalam jarak tidak lebih dua kilometer (km) sahaja.Pengarah Jabatan Pengangkutan Jalan (JPJ) Kelantan, Mohd Misuari Abdullah berkata, sekiranya pengusaha motosikal tambang dari negara jiran ini melepasi jarak dua km, pihaknya boleh mengambil tindakan menyita kenderaan itu.Katanya, selain sitaan, pihaknya juga akan mengeluarkan saman terhadap pengusaha motosikal tambang itu.""Justeru, kita sentiasa membuat pemantauan supaya mereka ini hanya beroperasi dalam jarak yang dibenarkan sahaja mengikut persetujuan di antara Malaysia dan Thailand.""Peraturan kami tertakluk dengan motosikal sahaja iaitu mereka yang masuk ke negara ini perlu memiliki dokumen yang lengkap mengikut peraturan yang ditetapkan.""Jika dokumen tidak lengkap, maka tindakan tegas akan diambil. Namun, setakat ini kenderaan yang masuk ke negara ini, mereka mempunyai dokumen yang lengkap,"" katanya ketika dihubungi di sini.Semalam, Harian Metro melaporkan keluhan pengusaha motosikal tambang tempatan apabila mereka hanya memperoleh dua penumpang sehari atau tiada langsung susulan kehadiran lebih 100 motosikal tambang dari negara jiran.Mereka didakwa bebas mencari penumpang di hadapan Kompleks Imigresen, Kastam, Kuarantin dan Keselamatan (ICQS) di Rantau Panjang hingga menjejaskan pengusaha motosikal tambang negara ini.Tinjauan Harian Metro di sekitar Rantau Panjang terutama berdekatan ICQS mendapati puluhan pengusaha motosikal tambang negara jiran bebas menunggu dan mengambil penumpang sama ada mereka turun dari bas dan roktu.Mohd Misuari berkata, jika didapati kehadiran mereka mengganggu lalu lintas, tindakan saman juga akan dikeluarkan.""Bagi aktiviti ekonomi termasuk mengambil tambang daripada penumpang, ia di bawah bidang kuasa pihak berkuasa tempatan (PBT),"" katanya."
Kemilau bintang Siti,https://www.hmetro.com.my/utama/2024/08/1124723/kemilau-bintang-siti,Syafil Syazwan Jefri,652,"SETIA memegang tanggungjawab sebagai anak seni sejak 1990-an, nama Datuk Seri Siti Nurhaliza masih kekal relevan dan disorot sinar populariti sehingga hari ini. Pada masa sama, penyanyi yang dilabel sebagai Penghibur Nombor Satu Negara oleh majoriti peminat industri muzik ini juga menggalas tanggungjawab sebagai ibu kepada dua anak iaitu Siti Aafiyah, 6 dan Muhammad Afwa, 3. Bagaimanapun, kemilau bintangnya baru-baru ini dikongsi bersama dua cahaya matanya itu apabila Aafiyah tampil menjadi pemain piano mengiringi persembahan ibunya di pentas Konsert Cinta Di Awana di Arena of Stars, Genting Highlands. Berkesempatan bertemu empat mata dengan anak Pahang ini, Siti berkongsi kisah di sebalik kemunculan anak sulungnya saat mempersembahkan lagu Nadi di konsert itu.""Di konsert itu, saya sampaikan lagu Nadi yang juga lagu untuk anak saya dan intro muziknya, Aafiyah belajar dengan guru pianonya, Cikgu Illi yang sama-sama mencipta lagu itu. Jadi, benda itu jadi mudah.""Walaupun ketika raptai penuh, Aafiyah hampir tak mahu buat persembahan sebab gementar, takut dan malu. Tapi, Alhamdulillah, ketika konsert dia okey.""Ketika raptai itu, saya kena pujuk dia (Aafiyah) sebab dia menangis. Tapi, sebab ayahnya juga ada di depan pentas dan ayahnya suruh bawa Afwa naik, baru dia okey. Dia tengok Afwa macam nak 'overshadow' dia dan terus dia okey. Biasalah budak-budak,"" katanya. Meskipun tidak merancang membawa Aafiyah pergi lebih serius dalam bidang muzik, Siti berkongsi perasaan teruja puterinya itu selepas selesai membuat persembahan. ""Dia tiba-tiba seronok dan teruja sangat. Budak-budak, bila dah rasa selesa dan seronok, dia siap cakap, untuk konsert seterusnya, dia nak begini, begitu.""Tapi, saya tak adalah cakap apa-apa pun sebab bukan setiap persembahan saya nanti, nak Aafiyah ada. Cuma, ketika di Genting itu saya nak sesuaikan dengan lagu sahaja,"" katanya. Terbaharu, Siti memberikan kejutan apabila diumumkan bakal tampil membuat persembahan di festival muzik, Hausboom Music Festival 2024 yang berlangsung pada 5 dan 6 Oktober depan di KL Base.""Dengan mereka (Hausboom), sebenarnya dah kali kedua. Anak-anak muda ini saya kenal sebab sebelum ini, untuk jenama baju Melayu. Cuma, kali ini berbeza sedikit kerana ia festival muzik. Saya tak boleh kongsikan lagi apa-apa (corak persembahan) sebab baru selesai konsert di Genting. Jadi, ada masa dua bulan untuk saya rancang yang terbaik.""Kalau ikutkan, mereka nak lagu tradisional juga. Jadi, mungkin saya akan pelbagaikan genre di festival muzik ini, Insya-Allah. Nanti datanglah, baru dapat tahu apa yang saya akan tampilkan,"" katanya. Menurut Siti, pentas festival muzik itu juga umpama satu ruang pertemuan semula bersama rakan-rakan anak seni yang akan mempertaruhkan karya muzik masing-masing.""Semua kawan-kawan saya, kebanyakannya yang saya kenal contohnya Senario, Datuk Zainalabidin, abang Ajai, Datuk Awie. Jadi, tawaran untuk muzik festival ini dapat kumpulkan kawan-kawan. ""Sesuatu yang patut saya puji usaha anak-anak muda ini. Kita (penggiat seni) berkumpul dan berkongsi pentas sama untuk tampilkan karya muzik dan pada masa sama, buktikan artis masih mampu mempersembahkan muzik mereka yang terbaik,"" katanya. Kekal relevan dan menjadi pilihan peminat muzik, Siti bagaimanapun menganggap bahawa artis lain juga punya permintaan tinggi sehingga hari ini.""Alhamdulillah, sebenarnya untuk saya ini bukan bermakna terbaik buat saya seorang. Saya mewakili saja kerana masih ramai artis lain yang mendapat permintaan tinggi juga. Cuma, di salah satu aspek mungkin saya ada kelebihan dari segi genre muzik tradisional, itu menambahkan lagi kepelbagaian muzik untuk saya tampilkan di pentas festival muzik ini.""Saya menjadi artis jemputan di festival muzik yang tak memerlukan komitmen saya terlalu banyak, bukan seperti konsert solo. Pada masa sama, jadual saya mengizinkan saya untuk bersama Hausboom Music Festival 2024 ini. Sebab itu, saya terima selain daripada permintaan mereka untuk lagu tradisional,"" katanya. Selain Siti, barisan artis lain yang akan membuat persembahan adalah Wings, Ruffedge, Datuk Zainalabidin, Masdo, Iqbal M, Joe Flizzow, Luqman Podolski, No Good, Orkes A Hizadin, Akim & The Majistret, Amir Masdi, Exist, Ruffedge, Skudap Skudip, Armpunk Syndicate, Jemson, Airliftz, Yaph, Bunkface dan Senario. Diikuti juga oleh band serta penyanyi seperti Bunkface, ACAB, Yaph, Airliftz, 53 Universe serta kumpulan dari Indonesia iaitu Payung Teduh dan The Changcuters."
Jenazah Istiqomah selamat dikebumikan,https://www.hmetro.com.my/utama/2024/08/1124711/jenazah-istiqomah-selamat-dikebumikan,Syaherah Mustafa,253,"Pasir Mas: ""Allah makbulkan doa di setiap solat saya dan Alhamdulillah akhirnya anak kesayangan saya, Istiqomah, ditemukan dan selamat dikebumikan,"" luah Ahmad Rozi Latimin, 64.Ahmad Rozi ditemui selesai jenazah arwah anaknya selamat dikebumikan di Tanah Perkuburan Islam Pangkalan Merlong/Mengelong, di sini, 11.52 malam.Katanya, dia dan isteri, Saliha Ya, 56, bersyukur dan sangat lega urusan pengebumian arwah selesai, namun mengakui pasti merindui anak sulung mereka itu. ""Selama lapan bulan, di setiap solat saya titipkan doa semoga dia ditemui tidak kira dalam keadaan macam mana sekalipun, Alhamdulillah, doa saya diangkat dan kami menemukan jasadnya walaupun tidak sempurna.""Kali terakhir saya berjumpa dengannya pada Disember tahun lalu sebelum dia dilaporkan hilang kerana kami mengadakan hari keluarga. Tidak sangka itu adalah pertemuan terakhir sebelum Istiqomah diambil buat selama-lamanya.""Saya reda dengan apa yang jadi kerana Allah dan tulis perjalanannya begini, namun dalam masa sama berharap supaya pelaku diambil tindakan sewajarnya atas apa yang dilakukan,"" katanya ketika ditemui ketika upacara pengebumian itu, tadi.  Hampir 400 ahli keluarga, sanak saudara serta sahabat handai hadir di tanah perkuburan untuk memberi penghormatan terakhir kepada arwah.Ahmad Rozi kelihatan sugul dan penat memandangkan beliau juga baru sahaja sampai selepas turut sama menuntut jenazah di Unit Forensik Hospital Melaka petang tadi.""Saya sangat penat tetapi lega dan berbaloi kerana dapat menguruskan pengebumian anak saya. Malah, perjalanan dari Melaka ke Kelantan tadi penuh dengan suasana hiba dan sayu.""Insya-Allah, saya akan memberi sepenuh kasih sayang kepada anak arwah dan berdoa semoga menantu (Mohd Yusof Mokhtar, 35) terus tabah,"" kata Ahmad Rozi."
"Ibu, anak mati dibunuh dengan kesan kelar, lelaki ditahan - Polis",https://www.hmetro.com.my/utama/2024/08/1124709/ibu-anak-mati-dibunuh-dengan-kesan-kelar-lelaki-ditahan-polis,Zuliaty Zulkiffli,283,"Alor Setar: Dua mayat yang ditemukan dalam longkang di belakang bangunan terbiar berdekatan Pekan Simpang Kuala, di sini semalam disahkan adalah dua beranak.  Ketua Polis Daerah Kota Setar Asisten Komisioner Siti Nor Salawati Saad berkata, mayat wanita berusia 34 tahun dan kanak-kanak perempuan berusia 10  tahun itu ditemukan sekitar 5 petang semalam.  Beliau berkata, mayat dua beranak itu ditemukan orang awam sebelum menghubungi pusat Kawalan Ibu Pejabat Polis Daerah (IPD) Kota Setar pada 5.04 petang.  ""Sejurus selepas menerima laporan berhubung kejadian itu, pasukan penyiasat digerakkan ke lokasi untuk  melakukan siasatan awal.   ""Siasatan di lokasi kejadian mendapati kedua-dua mayat yang lengkap berpakaian tanpa sebarang dokumen pengenalan diri, ditemukan mati dalam keadaan tertiarap dan terlentang berdekatan antara satu sama lain di dalam longkang kecil.  ""Mereka ditemukan dengan kesan kelar pada leher kedua-dua mayat,"" katanya dalam satu kenyataan hari ini.  Siti Nor Salawati berkata, mayat kedua beranak yang dipercayai warga asing itu kemudian dibawa ke Jabatan Forensik Hospital Sultanah Bahiyah (HSB) bagi tujuan bedah siasat.   Beliau berkata, berdasarkan risikan pantas yang dilakukan, polis menahan seorang lelaki warga asing berusia 43 tahun yang dipercayai suami dan bapa kepada kedua-dua mangsa pada 9 malam tadi di Masjid Bukit Pinang, di sini.  ""Tangkapan akan dibawa ke Mahkamah Alor Setar esok bagi tujuan permohonan tahanan reman untuk meneruskan siasatan lanjut.  ""Sehubungan itu, polis menasihati orang ramai supaya tidak membuat sebarang spekulasi yang boleh mendatangkan kegusaran kepada masyarakat,"" katanya.  Beliau berkata, polis juga meminta kerjasama daripada individu atau pihak yang mempunyai maklumat berkenaan kejadian untuk tampil memberi keterangan di mana-mana balai polis berhampiran, atau menghubungi Pegawai Penyiasat Kanan Bahagian Siasatan Jenayah Daerah Kota Setar, Asisten Superintendan Faizul Izuan Harun di talian 04-7747222.   ""Kes disiasat mengikut Seksyen 302 Kanun Keseksaan"" katanya."
"Mayat dua wanita ditemukan dalam longkang, dipercayai ada pertalian keluarga",https://www.hmetro.com.my/utama/2024/08/1124695/mayat-dua-wanita-ditemukan-dalam-longkang-dipercayai-ada-pertalian-keluarga,Zuliaty Zulkiffli,139,"Alor Setar: Mayat dua wanita dengan kesan kecederaan ditemukan dalam longkang di belakang sebuah bangunan terbiar di Lebuhraya Sultan Abdul Halim, di sini, hari ini.Mayat mereka ditemukan berpakaian lengkap dengan seorang daripada mangsa dalam keadaan tertiarap dan terlentang bersebelahan antara satu sama lain.Bagaimanapun identiti mereka belum dikenal pasti namun difahamkan mereka dipercayai mempunyai pertalian keluarga.Tinjauan di lokasi mendapati, sepasukan Unit Forensik dari Ibu Pejabat Polis Kontinjen (IPK) Kedah dan Unit Anjing Pengesan (K-9) berada di lokasi melakukan siasatan.Mayat kedua-dua wanita terbabit kemudian dihantar ke Jabatan Forensik Hospital Sultanah Bahiyah (HSB) untuk tindakan lanjut.Siasatan polis selesai di lokasi pada jam 8.50 malam.Sementara itu, Ketua Polis Daerah Kota Setar Asisten Komisioner Siti Nor Salawati Saad mengesahkan penemuan dua mayat itu dan akan mengeluarkan kenyataan berhubung kejadian itu dalam masa terdekat nanti."
"'Saya tak mahu tahu, tak mahu tengok muka suspek' - Bapa Nuraina Humaira",https://www.hmetro.com.my/utama/2024/08/1124671/saya-tak-mahu-tahu-tak-mahu-tengok-muka-suspek-bapa-nuraina-humaira,Muhamad Lokman Khairi,301,"Sungai Siput: ""Saya diberitahu ada suspek ditangkap, eloklah. Tapi saya tak mahu tahu dan tak mahu tengok muka dia,"" kata bapa kepada kanak-kanak perempuan Orang Asli, Nuraina Humaira Rosli yang disyaki menjadi mangsa rogol sebelum dibunuh.  Rosli Mahadi, 48, berkata, dia dan isterinya, Khatijah Angah, 31, masih terkejut dan bersedih kerana tidak menjangka kehilangan anak sulung berusia 10 tahun itu sejak Jumaat lalu berakhir dengan penemuan mayatnya di kawasan berpaya di perkampungan Orang Asli Kampung Bersah, Pos Kuala Mu di sini, kelmarin.  Menurutnya, mereka sekeluarga dalam tempoh menenangkan diri dan cuba menerima kenyataan yang amat pahit itu.  ""Isteri saya sedaya upaya kawal perasaannya, anak bongsu pula tidak menangis, cuma dia sedar kakaknya tiada di rumah dan mencari-cari,"" katanya sayu.  Dia memberi reaksi itu ketika ditemui pada sesi ziarah oleh Jabatan Kemajuan Orang Asli (JAKOA) di kediamannya di Kampung Bersah, Pos Kuala Mu di sini, hari ini.  Pegawai Kemajuan Orang Asli Daerah Kuala Kangsar, Muhamad Hazwan Sabri yang hadir turut menyerahkan sumbangan bakul makanan serta wang tunai kepada keluarga itu.  Menurut Rosli, proses mandi, kafan dan solat jenazah selesai dilakukan di Unit Forensik Hospital Sungai Siput pada 12 tengah malam tadi, sebelum jenazah anaknya dibawa ke Tanah Perkuburan Orang Islam Kampung Bersah dengan menaiki van.  ""Perjalanan untuk sampai ke kampung mengambil masa hampir dua jam, alhamdulillah anak saya selamat dikebumikan 3 pagi tadi dengan bantuan penduduk kampung dan Jabatan Agama Islam Perak (JAIPk),"" katanya.Rosli dalam pada itu enggan mengulas lanjut tentang kejadian menyayat hati menimpa anaknya itu dan menyerahkan sepenuhnya siasatan kepada pihak berkuasa.  Terdahulu, media melaporkan suspek berusia berusia 17 tahun yang juga saudara terdekat mangsa dibawa ke Mahkamah Majistret Sungai Siput, pagi tadi dan direman selama tujuh hari sehingga 25 Ogos depan bagi membantu siasatan.  Ketua Polis Daerah Sungai Siput Superintendan Mohd Khaizam Ahmad Shahabudin dilaporkan berkata, kes disiasat mengikut Seksyen 302 Kanun Keseksaan."
Qistina pecah tiga rekod kebangsaan angkat berat,https://www.hmetro.com.my/utama/2024/08/1124622/qistina-pecah-tiga-rekod-kebangsaan-angkat-berat,BERNAMA,310,"Betong: Atlet angkat berat wanita Perak, Qistina Qharisya Suffia Mohd Muzani mencipta sensasi dengan memecahkan tiga rekod kebangsaan kategori 45 kilogram (kg) wanita, sekali gus merangkul pingat emas pada Sukan Malaysia (Sukma) 2024.Qistina, 19, dalam penyertaan keduanya pada temasya dwitahunan kebangsaan itu memecahkan rekod acara snatch dengan angkatan seberat 65kg, clean and jerk (79kg) seterusnya mendominasi podium dengan angkatan keseluruhan 144kg.Pencapaian itu memadam tiga rekod lama dicatatkan atlet negara, Nurul Afiqah Zamzuri pada Sukan Sea Filipina 2019 dengan angkatan snatch seberat 59kg, diikuti 77kg dalam clean and jerk manakala angkatan keseluruhan berjumlah 136kg.Ditemui selepas upacara penyampaian hadiah, Qistina berkata, kemenangan hari ini membakar semangatnya untuk mencapai kejayaan lebih tinggi dalam sukan angkat berat.""Sebagai atlet banyak perlu dikorbankan terutama terpaksa berjauhan dalam tempoh lama dengan keluarga ketika menjalani latihan, namun itu tidak menghalang keinginan saya untuk mencipta lebih banyak kejayaan terutama di peringkat antarabangsa,"" katanya yang tekad mempertahankan emas dimenangi hari ini pada edisi Sukma 2026 di Selangor.Pingat perak acara berkenaan dimenangi Irene Jane Henry dari Sabah dengan jumlah angkatan 137kg manakala atlet tuan rumah, Katierina Bojing meraih gangsa dengan 108kg.Kategori 55kg lelaki menyaksikan badang Perlis, Muhammad Azri Irfan Azhar membawa pulang pingat emas dengan angkatan 230kg iaitu 100kg dalam snatch diikuti 130kg dalam clean and jerk, sekali gus mempertahankan emas dimenangi pada Sukma 2022.Mohamad Rahimi Sulaiman dari Pahang membawa pulang pingat perak dengan perbezaan jumlah angkat hanya 1kg diikuti atlet Wilayah Persekutuan, Ahmad Darwish Zharfan Ahmad Tharmidzi melengkapkan kedudukan podium dengan angkatan 211kg.Bagi kategori 61kg lelaki, atlet Kedah, Muhammad Amin Hakimi Mohd Shukry unggul menggondol emas hasil angkatan seberat 234kg manakala perak milik Muhammad Muslim Mohd Anwar dari Terengganu dengan jumlah angkatan 229kg dan Mark Dylan Marcus (Sabah) meraih gangsa merekodkan bebanan 216kg.Acara angkat berat yang bermula hari ini hingga Jumaat di Dewan Sukan Tan Sri Datuk Amar Stephen Kalong Ningkan di sini menawarkan keseluruhan 16 pingat emas."
Syamsul Yusof failkan perceraian pada Ira Kazar hari ini,https://www.hmetro.com.my/utama/2024/08/1124613/syamsul-yusof-failkan-perceraian-pada-ira-kazar-hari-ini,Wartawan Harian Metro,128,"Kuala Lumpur: Pengarah terkenal Syamsul Yusof, 40, didakwa sudah memfailkan perceraian dengan isterinya Ira Kazar di Mahkamah Rendah Syariah Gombak Timur, Selangor, hari ini.Sumber Harian Metro berkata, tindakan itu dibuat selepas tidak ada lagi persefahaman antara mereka.""Sudah tidak ada persefahaman dalam perkahwinan mereka,"" katanya.Terdahulu, pada Oktober tahun lalu timbul khabar angin mengenai perceraian pasangan ini.Bagaimanapun tidak ada sebarang kenyataan atau maklum balas daripada kedua pihak.Syamsul dan Ira atau nama sebenar Faghirah Fatini Kazaruddin berkahwin pada 6 Januari tahun lalu di Selatan Thailand.Perkara itu disahkan oleh Syamsul menerusi sebuah video yang dimuat naik dalam Instagram pada Januari tahun lalu.Rentetan daripada itu, pelakon Puteri Sarah pada ketika itu sebagai isteri pertama nekad memfailkan perceraian sebelum berpisah secara rasmi pada 14 Jun tahun lalu."
"'Saya pelik keropok diikat tinggi, macam mana dua beradik itu boleh ambil' - Uzair Shafawi",https://www.hmetro.com.my/utama/2024/08/1124544/saya-pelik-keropok-diikat-tinggi-macam-mana-dua-beradik-itu-boleh-ambil-uzair,Zuliaty Zulkiffli,507,"Kulim: Pemilik kebun yang ditahan reman berkaitan kejadian dua beradik meninggal dunia selepas makan keropok yang mengandungi racun di Kampung Padang Ubi, Labu Besar, di sini, pada 7 Julai lalu mempertikaikan dakwaan nenek mangsa bahawa makanan itu diambil dari kebun tanaman miliknya.Uzair Shafawi Hasbullah, 34, turut mempertikaikan bagaimana mangsa boleh mencapai keropok berkenaan sedangkan ia diikat pada paras tinggi iaitu 1.37 meter di kawasan kebun miliknya seluas 0.8 hektar.Dia berkata, ketika kejadian, dia sedang tidur di rumahnya kerana berjaga malam disebabkan menjaga lapan lembu peliharaannya daripada dicuri.""Tidak lama selepas itu, emak datang dan bertanyakan sama ada saya letakkan keropok beracun itu di kawasan mana kerana anak jiran sebelah disyaki termakan racun dari keropok.""Saya pun pelik sebab keropok yang saya ikat itu tinggi dan berada di kawasan semak. Macam mana dua beradik itu boleh ambil sedangkan mereka masih kecil iaitu dua dan tiga tahun.""Keropok yang mengandungi racun itu saya ikat di kawasan pagar berhampiran semak dekat hutan dan bukannya pagar di tepi jalan,"" katanya ketika ditemui di rumahnya di sini, hari ini.Menurutnya, disebabkan kejadian itu, dia ditahan polis dan direman lapan hari untuk membantu siasatan dan dia memberikan kerjasama baik kepada polis.Namun dia tidak berpuas hati mengapa datuk, nenek dan ibu kanak-kanak itu tidak disiasat atas pengabaian.""Saya pernah ternampak dua beradik itu berjalan di kawasan kebun kelapa sawit tidak jauh dari sini tanpa pengawasan kerana kawasan itu merbahaya disebabkan banyak haiwan liar seperti babi, kera dan ular tedung selar.""Apabila berlaku kejadian itu, saya sedih kerana saya pun ada anak kecil pada usia yang sama dan saya rasa mungkin dua kanak-kanak itu lapar,"" katanya. Uzair Shafawi berkata, sehingga sekarang dia tidak dapat melelapkan mata kerana memikirkan nasib dua beradik itu yang meninggal dunia termakan keropok mengandungi racun.Dakwanya, dia juga malu apabila dihentam di media sosial selain menjadi tohmahan penduduk kampung yang tidak tahu cerita sebenar disebabkan kejadian itu.""Disebabkan itu, saya terpaksa memuat naik video memperjelaskan keadaan sebenar di media sosial semalam.""Tujuan saya adalah untuk membersihkan nama saya kerana banyak sangat fitnah dilempar terhadap saya selama ini,"" katanya.Video berdurasi lebih 9 minit itu mendapat perkongsian daripada 53,000 orang, 68,000 tanda suka dan 10,000 komen setakat ini.Uzair Shafawi berkata, sejak kejadian itu, dia tidak lagi menggunakan keropok yang dicampur racun untuk memerangkap kera yang banyak di kampung itu dan menyerang tanaman miliknya kerana bimbang kejadian sama berulang.Katanya, dia kini menggunakan sangkar besi daripada Jabatan Perlindungan Hidupan Liar dan Taman Negara (Perhilitan) untuk menangkap kera liar sejak 8 Ogos lalu selepas membuat laporan sehari sebelum itu.""Nak pasang sendiri sangkar besi, kosnya agak mahal iaitu sekitar RM500, disebabkan itulah sebelum ini saya menggunakan racun yang dicampur dalam keropok untuk perangkap kera dan tak sangka kejadian itu berlaku,"" katanya.Media sebelum ini melaporkan, dua beradik lelaki berusia dua dan tiga tahun maut selepas termakan keropok mengandungi racun tikus di Kampung Padang Ubi, pada 7 Julai lalu.Muhammad Akil Syauqi, 3, meninggal dunia ketika menerima rawatan di Hospital Pulau Pinang (HPP) pada 10 Julai lalu sebelum disusuli adiknya, Muhammad Luth Syauqi, 2, meninggal dunia dua hari kemudian."
'Moga syahid buat bidadari syurgaku' - suami Cikgu Istiqomah,https://www.hmetro.com.my/utama/2024/08/1124471/moga-syahid-buat-bidadari-syurgaku-suami-cikgu-istiqomah,Mary Victoria Dass,301,"Pasir Gudang: ""Untuk lihat keadaan jenazah, sejujurnya saya tak sanggup, mungkin arwah pun tidak ingin saya melihatnya dalam keadaan seperti itu.""Sebagai suami, saya reda dan ikhlas lepaskan arwah pergi, moga syahid buat bidadari syurgaku,"" kata Mohd Yusof Mokhtar, 35, suami kepada guru yang dibunuh kejam, Istiqomah Ahmad Rozi, 33.Mohd Yusof berkata, selepas hampir lapan bulan, penantiannya berakhir apabila akan bertemu isterinya walaupun bukan dalam keadaan dan situasi yang tidak diinginkan.Menurutnya, walaupun dengan berat hati, dia reda untuk pergi ke hospital terbabit bagi menuntut jenazah isterinya.""Alhamdulillah, penantian saya berakhir selepas lapan bulan tidak putus-putus ikhtiar mencari Istiqomah di merata tempat.""Walaupun dapat berita yang menyedihkan ini, kami sekeluarga reda dengan ketentuan-Nya.""Setidak-tidaknya ada juga kubur untuk saya dan anak-anak serta keluarga ziarahi kelak. ""Insya-Allah, saya akan bawa balik ke Kelantan untuk dikebumikan dan jika sempat hari ini, kita akan kebumikan hari ini juga... jika tidak, kita akan buat keesokan paginya,"" katanya ketika dihubungi hari ini.Istiqomah yang juga guru Sekolah Kebangsaan (SK) Kota Masai 3, itu, dilaporkan hilang dan tidak pulang ke rumah selepas keluar bekerja sejak 26 Disember lalu. Pada 6 Januari lalu, mayat wanita tanpa kepala, kedua-dua tangan dan kaki, dalam tong sampah di tepi jalan Alor Gajah-Tampin berdekatan Kampung Tanjung Rimau Luar, Pulau Sebang.Siasatan awal disyaki mangsa dibunuh dengan anggota badan iaitu kepala, tangan dan kaki dipotong dan disumbat ke dalam tong sampah sebelum dibuang ke dalam longkang.12 Ogos lalu, polis mengesahkan mayat berkenaan adalah Istiqomah Ahmad Rozi, yang dilaporkan hilang pada 27 Disember tahun lalu.Susulan itu, sepasang suami isteri berusia 37 dan 36 tahun ditahan polis di Chemor, Perak pada 5 Ogos lalu bagi membantu siasatan.Hari ini, suspek lelaki berusia 37 tahun itu dituduh di Mahkamah Majistret Melaka untuk didakwa di bawah 302 Kanun Keseksaan kerana membunuh.Suspek itu merupakan kenalan lama Istiqomah ketika melanjutkan pengajian di Maktab Perguruan."
Pelabur mata wang asing didakwa bunuh Cikgu Istiqomah,https://www.hmetro.com.my/utama/2024/08/1124422/pelabur-mata-wang-asing-didakwa-bunuh-cikgu-istiqomah,Meor Riduwan Meor Ahmad,278,"Alor Gajah: Pelabur mata wang asing dituduh di Mahkamah Majistret Alor Gajah, hari ini atas pertuduhan membunuh guru, Istiqomah Ahmad Rozi,33, Disember lalu.Tertuduh, Mohd Fadzly Ariffadzilah, 36, mengangguk faham sejurus pertuduhan dibacakan jurubahasa 10.45 pagi, di hadapan Majistret Dr Teoh Shu Yee.Bagaimanapun tiada pengakuan direkodkan daripada tertuduh yang berasal dari Medan Klebang Mewah, Chemor, Perak kerana kes bunuh adalah di bawah bidang kuasa Mahkamah Tinggi.Mengikut kertas pertuduhan, tertuduh didakwa mengikut Seksyen 302 Kanun Keseksaan iaitu melakukan bunuh terhadap Istiqomah di tepi jalan Kampung Tanjun Rimau Luar, Pulau Sebang, di sini, antara 26 Disember 2023 hingga 31 Disember 2023.Jika disabitkan mengikut Seksyen 302 Kanun Keseksaan, tertuduh boleh dihukum gantung sampai mati atau dipenjara minimun 30 tahun dan maksimum 40 tahun dan tidak kurang 12 sebatan.Timbalan Pendakwa Raya, Muhammad Nazrin Ali Rahim, dibantu Timbalan Pendakwa Raya Muhammad Azfar Mahmod dan Sharina Farhana Nor Sa'ari memohon mahkamah menetapkan tarikh sebutan baharu bagi mendapatkan laporan asid deoksiribonukleik (DNA) dan bedah siasat.Muhammad Nazrin turut membantah sebarang jaminan diberikan kepada tertuduh mengikut peruntukan Seksyen 388 Kanun Acara Jenayah. Majistret Dr Teoh kemudian menetapkan 22 Oktober depan untuk sebutan semula kes dan tidak membenarkan jaminan terhadap tertuduh.""En Mohd Fadzly, awak boleh hubungi keluarga selepas ini untuk melantik peguam (mewakili kes),"" katanya.Terdahulu, ahli keluarga mangsa tiba dari Kota Masai, Johor, pada 9.45 pagi dan sebahagian daripada mereka dilihat memasuki kamar mahkamah dan mengikuti pendakwaan kes itu.Biras mangsa yang enggan dikenali berkata, mereka datang dari Pasir Mas, Kelantan dua hari lalu sebelum bermalam di rumah arwah di Kota Masai.Ketika ditanya apa perasaan berikutan kes berkenaan akhirnya dituduh di mahkamah selepas lapan bulan kehilangan arwah, beliau berkata, ""Kami datang nak tunggu dan dengar pertuduhan, nak tengok guano."""
Suspek bunuh Cikgu Istiqomah didakwa pagi ini,https://www.hmetro.com.my/utama/2024/08/1124395/suspek-bunuh-cikgu-istiqomah-didakwa-pagi-ini,Meor Riduwan Meor Ahmad,310,"Alor Gajah: Suspek kes pembunuhan kejam guru Istiqomah Ahmad Rozi,33,  tiba di pekarangan Mahkamah Majistret di sini, untuk berdepan pendakwaan, pagi ini.Suspek berusia 37 tahun yang menaiki kenderaan pacuan empat roda tiba di pekarangan kompleks mahkamah pada jam 9.10 pagi dengan tangan bergari dan berpakaian baju-t warna biru dan serta seluar pendek warna coklat, sambil dikawal rapi oleh anggota polis.Lebih 20 pengamal media memenuhi pekarangan mahkamah bermula seawal jam 7 pagi tadi untuk membuat liputan pendakwaan.Terdahulu, media melaporkan suspek ditahan 5 Ogos lalu  di Chemor, Perak susulan siasatan dijalankan oleh polis berikutan penemuan mayat wanita dalam keadaan tragis di Kampung Tanjung Rimau, Pulau Sebang 31 Disember tahun lalu.Ketua Polis Daerah Alor Gajah, Superintendan Ashar Abu Samah dilapor berkata, hasil siasatan ujian asid deoksiribonukleik (DNA) yang dijalankan oleh Data Bank/DNA (D13) Jabatan Siasatan Jenayah, Bukit Aman ke atas ibu Istiqomah pada 2 Ogos lalu  mendapati ia adalah sepadan dengan mayat ditemui.Siasatan lanjut polis berjaya menahan seorang suspek lelaki berusia 37 tahun di Chemor, Perak pada 5 Ogos lalu selepas disyaki terbabit dalam jenayah itu.Suspek direman seminggu bermula 6 hingga 12 Ogos lalu sebelum tempoh reman ke atasnya disambung tujuh hari lagi bagi membantu siasatan mengikut Seksyen 302 Kanun Keseksaan.Ketua Polis Daerah Alor Gajah, Superintendan Ashari Abu Samah, hasil siasatan lanjut dan soal tanya terhadap suspek membawa kepada penemuan sebahagian lagi anggota badan mangsa di kawasan berhampiran tempat mayat ditemui.Polis menemui tulang jari dan kepala tidak jauh dari lokasi penemuan mayat, kira-kira lima hingga enam kilometer.Suspek yang juga kenalan Istiqomah ketika bersama-sama melanjutkan pengajian di maktab perguruan dijangka dituduh sekitar jam 10 atau 11 pagi di  Mahkamah Majistret Alor Gajah di bawah Seksyen 302 Kanun Keseksaan kerana membunuh.Kronologi kes bunuh IstiqomahSuspek bukan bekas teman lelaki arwah - suami Allahyarham IstiqomahPolis tunggu keputusan ujian DNA kepala, jari Cikgu IstiqomahSaya tak sampai hati tengok mayat isteri yang dipotong-potong...Identiti mayat tanpa kepala sah Cikgu Istiqomah"
Remaja disyaki bunuh Nuraina Humaira direman 7 hari,https://www.hmetro.com.my/utama/2024/08/1124389/remaja-disyaki-bunuh-nuraina-humaira-direman-7-hari,Muhamad Lokman Khairi,193,"Sungai Siput: Remaja lelaki yang disyaki membunuh kanak-kanak Orang Asli, Nuraina Humaira Rosli, 10, di Kampung Bersah, Pos Kuala Mu di sini, kelmarin, direman selama tujuh hari.Majistret Nurul Asyifa Redzuan membenarkan permohonan reman ke atas suspek berusia 17 tahun itu bermula hari ini sehingga 25 Ogos depan bagi membantu polis menjalankan siasatan mengikut Seksyen 302 Kanun Keseksaan.Suspek yang juga saudara terdekat mangsa tiba di Mahkamah Majistret Sungai Siput, di sini, jam 8.30 pagi tadi dengan berpakaian baju t biru gelap dan seluar sukan gelap sebelum dibawa keluar 15 minit kemudian.Sabtu lalu, mayat murid tahun empat Sekolah Kebangsaan (SK) Pos Kuala Mu itu ditemukan di kawasan berpaya di perkampungan Orang Asli Kampung Bersah sekitar jam 4.20 petang, hasil operasi mencari yang digerakkan selepas mangsa dilaporkan tidak pulang ke rumah sejak Jumaat.Ketua Polis Daerah Sungai Siput, Superintendan Mohd Khaizam Ahmad Shahabudin dilaporkan berkata, hasil bedah siasat menemukan kesan koyakan pada kemaluan mangsa.Menurutnya, laporan sama dikeluarkan Hospital Sungai Siput itu juga menunjukkan terdapat kecederaan akibat tekanan pada bahagian leher mangsa. Kematian Nuraina Humaira, polis tahan remaja Orang Asli 17 tahunLokasi penemuan Nuraina Humaira bukan tempat biasa dikunjungi pendudukJasad Nuraina, 10, ditemukan selepas hilang sejak Jumaat"
'Kami hanya dapat 2 penumpang sehari',https://www.hmetro.com.my/utama/2024/08/1124379/kami-hanya-dapat-2-penumpang-sehari,Hidayatidayu Razali,401,"Rantau Panjang: Lebih 100 motosikal tambang dari negara jiran bebas mencari penumpang di hadapan Kompleks Imigresen, Kastam, Kuarantin dan Keselamatan (ICQS) di Rantau Panjang hingga menjejaskan pengusaha motosikal tambang negara ini.Tinjauan Harian Metro di sekitar Rantau Panjang terutama berdekatan ICQS mendapati puluhan pengusaha motosikal tambang negara jiran bebas menunggu dan mengambil penumpang sama ada mereka turun dari bas dan roktu.Mereka kemudian masuk ke negara jiran dengan motosikal tambang berkenaan menyebabkan pengusaha motosikal tambang tempatan tidak dapat cari makan.Perkara itu menjejaskan pendapatan 80 pengusaha motosikal tambang tempatan apabila mereka hanya memperoleh dua penumpang sehari atau tiada langsung.Pengerusi Motosikal Tambang Pohon Tanjung, Wan Zain Wan Haron, 60, berkata, kehadiran lebih 100 motosikal tambang dari negara jiran menyebabkan pendapatan pengusaha motosikal tambang negara ini terjejas.Katanya, terdapat 80 pengusaha motosikal tambang tempatan, namun hanya 45  sahaja yang masih aktif berikutan kecewa kerana tidak dapat cari makan.""Ini kerana pengusaha dari negara jiran mengambil penumpang yang sepatutnya menggunakan perkhidmatan kami dari Rantau Panjang ke Golok.""Sepatutnya penumpang yang turun dari roktu, bas dan kenderaan lain menaiki motosikal kami dari Rantau Panjang untuk ke Golok, namun disebabkan terlalu banyak motosikal tambang negara jiran, jadi mereka pilih naik motosikal berkenaan.""Mereka ini diakui mempunyai cukup dokumen, namun mereka seolah-olah mencuri penumpang kami,"" katanya  ditemui di Rantau Panjang.Bapa  dua anak yang berpengalaman lebih 30 tahun mengusahakan motosikal tambang berkata, jika hari biasa dia hanya dapat paling ramai dua penumpang sahaja dan ada masa langsung tidak dapat penumpang.Katanya, bayaran yang dikenakan untuk penumpang dari Rantau Panjang ke jambatan Sungai Golok antara RM5 hingga RM7 seorang sahaja.""Bayangkan kami hanya dapat dua penumpang sehari jadi dapatlah antara RM10 hingga RM14 sehari. Nak buat belanja dapur pun tidak lepas. Namun, kami tidak mempunyai pilihan dan terpaksa membuat kerja ini untuk memastikan kelangsungan hidup,"" katanya.Pengusaha motosikal tambang, Abdul Aziz Sulaiman, 69, yang berpengalaman lebih 10 tahun berkata, disebabkan terlalu ramai pengusaha motosikal tambang negara jiran menyebabkan mereka susah cari makan.""Jika penumpang daripada bas dan roktu turun, mereka dulu yang dapat penumpang kerana lokasi mereka tunggu sangat strategik sedangkan kami tunggu di tempat yang sukar dapat penumpang.""Namun, kami tidak ada pilihan dan meneruskan pekerjaan ini. Kami harap pihak berkuasa sentiasa membuat pemantauan berikutan pengusaha motosikal tambang dari negara jiran ini seolah-olah makin bertambah.""Jika mereka tidak cukup dokumen, kita harap pihak pihak berkuasa mengambil tindakan sewajarnya,"" katanya.Ikuti penjelasan pihak berkuasa berhubung isu ini dalam terbitan Harian Metro esok."
MHO selamatkan hak rakyat teraniaya,https://www.hmetro.com.my/utama/2024/08/1124371/mho-selamatkan-hak-rakyat-teraniaya,Raja Noraina Raja Rahim,437,"rnoraina@hmetro.com.my Kuala Lumpur: Malaysia bakal menjadi negara maju berikutan pertumbuhan ekonomi memberangsangkan, pembangunan yang pesat dan kestabilan politik dikecapi ketika ini. Keyakinan itu disuarakan Setiausaha Agung Pertubuhan Kemanusiaan Masyarakat Antarabangsa Malaysia (MHO) Datuk Hishamuddin Hashim yang berkata, pencapaian terbabit dapat direalisasikan sekiranya semua pihak berganding bahu tanpa mengira etnik, agama dan fahaman politik. Beliau berkata, negara sudah mencapai pelbagai kejayaan dan kemajuan sejak mengecapi kemerdekaan 67 tahun lalu. ""Bagi saya, ia memberi cerminan bagaimana negara kita melalui peredaran zaman sehingga akhirnya maju jaya dalam pelbagai bidang dengan struktur sosial dan nilai perpaduan menurut acuan kita tersendiri. ""Saya gembira melihat pencapaian negara dan berharap rakyat bersatu padu walaupun hidup dalam pelbagai perbezaan, tapi kita perlu bersepakat dalam mengekalkan kemerdekaan,"" katanya. Beliau yang mengendalikan pertubuhan bukan kerajaan (NGO) bagi membantu golongan kurang bernasib baik terutama membabitkan kes penipuan dan pemerdagangan manusia berkata, tugasnya itu memberi pengalaman ke luar negara serta melihat kepelbagaian situasi. Sejak ditubuhkan pada 2016, pertubuhannya komited memperjuangkan hak asasi manusia melalui aktiviti bantuan kemanusiaan termasuk khidmat guaman dengan ratusan rakyat Malaysia yang menjadi mangsa penipuan dibela dan mangsa pemerdagangan manusia diselamatkan. Pelbagai pendedahan membabitkan kes penipuan pelaburan, salah guna kuasa, isu tanah dan pekerjaan turut dilakukan bagi membantu memperjuangkan hak rakyat yang teraniaya. ""Kalau hendak dibandingkan dengan negara membangun lain, sebenarnya Malaysia jauh lebih baik. Mereka yang berasa negara kita terkebelakang kerana tidak pernah ke negara lain dan membuat perbandingan itu. ""Sebagai anak Malaysia, saya berasa bangga dengan pencapaian dikecapi negara dan berharap mencapai matlamat menjadi negara maju pada masa akan datang,"" katanya. Melihat kepada usaha kerajaan untuk memacu negara seiring negara maju lain, Hishamuddin berkata, Malaysia sudah berada di landasan tepat berdasarkan beberapa inisiatif diambil termasuk meningkatkan taraf hidup rakyat dan ekonomi negara. Katanya, semua inisiatif yang dilaksanakan hanya akan berjaya mencapai matlamat jika rakyat berbilang kaum bersatu padu dengan meletakkan kepentingan negara mengatasi kepentingan peribadi atau etnik masing-masing. Menurutnya, beliau, Malaysia adalah sebuah negara yang sangat unik kerana walaupun dihuni oleh penduduk daripada pelbagai etnik namun perpaduan yang terbina selama ini banyak menyumbang kepada pembentukan negara. ""Kita wajar berbangga apabila orang Melayu, Cina, India dan pelbagai etnik dari Sabah serta Sarawak dapat hidup bersama di bawah satu bumbung. ""Ketepikan permusuhan atau sentimen politik, sekarang ini adalah masa untuk kita bekerja, bersatu padu dan menjaga keharmonian. Negara perlukan kestabilan selain dipacu oleh pertumbuhan yang baik untuk menjadi sebuah negara maju,"" katanya. Hishamuddin berharap rakyat terus berusaha keras untuk bukan saja mengekalkan kesepaduan sosial yang ada tetapi memantapkan lagi semangat perpaduan yang terbentuk sekian lama. Beliau berkata, rakyat juga harus menghayati prinsip yang terkandung dalam Rukun Negara supaya dapat bersama-sama membentuk Malaysia menjadi negara terbaik."
Lyodra kian mengharum,https://www.hmetro.com.my/utama/2024/08/1124338/lyodra-kian-mengharum,Georgie Joseph,734,"Selepas menjuarai Indonesian Idol musim ke-10 pada 2020, kerjaya muzik Lyodra kian 'meroket' dan menuai jutaan peminat. Dia juga antara penyanyi baru yang rancak mengeluarkan lagu serta menjadi hit. Lyodra atau nama sebenarnya Lyodra Margareta Ginting, 21, sudah boleh dikatakan berada di kemuncak karier. Walaupun usianya masih muda, pencapaian demi pencapaian yang diraih sangat membanggakan. Namun, dia sebetulnya melihat hal itu sebagai rezeki tepat. Jika sekadar mampu angan-angan saja sebelum ini, kini dia menikmati tahap yang agak kukuh sebagai bintang muzik. ""Perkembangan karier saya luar biasa. Tidak pernah sangka akan sampai ke kedudukan dan tahap ini. Tapi, bersyukur dan seronok sangat kerana lagu saya diterima baik dalam kalangan penggemar muzik. ""Peminat pun semakin bertambah dan pendengar saya di platform media pun ramai,"" katanya. Lebih manis, Lyodra juga disebut-sebut pelapis tepat untuk bergelar penyanyi diva Indonesia akan datang. Dia tidak nafikan pujian itu memberi tekanan kepadanya, namun pada masa sama terharu. Pujian begitu juga meningkatkan semangat dirinya untuk melipatgandakan usaha lagi serta terus membuktikan bakatnya. Menurutnya, satu aspek paling dititikberatkan sekarang adalah sentiasa menjadi produktif. ""Terima kasih atas pujian. Bagi saya, itu hanya persepsi kerana hingga saat ini, bila ada yang mengatakan saya akan menjadi diva dan sebagainya, ia beri tekanan buat saya. ""Jujurnya saya tak pernah pun rasa diri sebagai diva. Ini kerana saya masih jauh untuk mendapatkan gelaran. Apa pun, saya 'amin'kan saja kerana itukan doa yang baik-baik. ""Saya perlu lebih produktif dan sentiasa mencuba benda baharu. Bukan saja nyanyian, tetapi persembahan sama ada di pentas kecil mahupun konsert besar,"" katanya. Berkongsi mendalam mengenai dirinya, Lyodra seronok kerjaya seni menjadikan dia lebih terbuka untuk berdepan khalayak. Mana tidak, dia hanya gadis pendiam dan pemalu sebelum jadi artis. ""Saya sebenarnya seorang yang introvert dan pemalu. Orang selalu nafikan hal itu mengenai saya. Mereka tidak percaya. Bermuzik itu pekerjaan semata-mata. ""Dalam kerjaya ini, saya perlu banyak bersembang. Kalau berada dalam situasi bekerja, wajib lakukannya. Kalau di luar kerja, saya lebih suka duduk di rumah saja, bukan jenis keluar bersuka ria,"" katanya. Menyentuh mengenai cita rasa muziknya pula, Lyodra cenderung kepada muzik R&B walaupun mempertaruhkan lagu balada dan pop. Dia ada impian juga dapat mencuba lagu R&B pula kelak. ""Saya suka dengar lagu Billie Eilish, Olivia Rodrigo, Ariana Grande, Bruno Mars dan Travis Scott Saya gemar muzik R&B sebenarnya. Kalau dalam kereta, hari-hari dengar lagu R&B. ""Peminat muzik di Indonesia kan sukakan lagu balada. Tapi, tak tolak pun jika ada peluang menghasilkan lagu genre begitu. Untuk sekarang, kebanyakan lebih terarah kepada pop dan balada. ""Saya pun belum cuba dan tak tahu kalau saya sesuai lagu R&B. Agak menarik juga,"" katanya.   Masih terlalu muda dan jauh lagi perjalanannya dalam industri hiburan, Lyodra berkata, dia belum terfikir mahu berhijrah ke pentas antarabangsa dan meninggalkan Indonesia. Sudah merasa perit jerih mencipta nama kukuh di negara sendiri, menurutnya bukan mudah proses itu. Apa pun, dia tidak memadam terus impian suatu hari nanti dapat jejak industri di barat pula. ""Pasti berat kerana perjuangan di negara sendiri saja mencabar. Sekarang pun syukur mampu sampai ke tahap ini. Kalau imbas perjalanannya bukan mudah. Apatah lagi mahu cuba ke pentas antarabangsa. Cuma harapan itu pasti ada,"" katanya. Seperkara menarik lagi mengenai Lyodra, namanya meningkat seiring beberapa penyanyi hebat lain yang seangkatannya seperti Mahalini, Ziva Magnoyla, Keisya Levronka dan Tiara Andini. Namun, di sisi kurang menyenangkan pula, mereka menjadi mangsa perbandingan. Penyanyi Tak Dianggap itu mengakui tidak selesa apabila berlaku perbandingan antara dia dengan yang lain. ""Memang ada rasa rimas. Semua manusia pasti tidak suka dibanding-bandingkan. Bukan setakat penyanyi saja. Macam tiada perkara lain hendak dikomen. ""Tapi, kita tidak mampu mengawal pendapat orang lain. Mereka boleh cakap apa saja. Cuma diri sendiri saja kita boleh kawal. Sama ada mahu terima atau terasa dengan komen begitu atau tidak,"" katanya. Sementara itu, Lyodra yang ditemui pada sidang media Konsert Ada Afgan & Lyodra: Live In Kuala Lumpur baru-baru ini sangat terharu dapat berkongsi pentas dengan Afgan. ""Afgan sememangnya idola saya sejak dulu. Jangankan mengadakan konsert bersama, rakamkan lagu duet dengan Afgan juga tak pernah terbayang dalam fikiran. ""Ini adalah konsert pertama saya di Kuala Lumpur dan anggap peluang untuk merakamkan lagu duet dan mengadakan konsert sebagai rezeki,"" katanya. Menerusi konsert di Megastar Arena Kuala Lumpur pada 28 September depan itu, mereka akan menghiburkan penonton selama dua jam 30 minit dengan 20 lagu termasuk lagu duet penyanyi lain yang digemari. Persembahan pasangan itu turut diiringi 12 pemuzik profesional diterbangkan khas dari Indonesia."
"Kematian Nuraina Humaira, polis tahan remaja Orang Asli 17 tahun",https://www.hmetro.com.my/utama/2024/08/1124274/kematian-nuraina-humaira-polis-tahan-remaja-orang-asli-17-tahun,Muhammad Zulsyamini Sufian Suri,181,"Sungai Siput: Remaja lelaki berusia 17 tahun ditahan, disyaki terbabit kes kematian kanak-kanak Orang Asli yang ditemukan di kawasan paya di perkampungan Orang Asli Kampung Bersah, Pos Kuala Mu, di sini semalam. Ketua Polis Daerah Sungai Siput, Superintendan Mohd Khaizam Ahmad Shahabudin berkata, suspek yang ditahan pada 5.30 petang tadi di perkampungan sama dengan mangsa akan dibawa ke mahkamah esok untuk permohonan reman. ""Pemeriksaan lanjut ke atas suspek mendapati dia tiada rekod kesalahan lampau. ""Dia akan dibawa ke Mahkamah Majistret Sungai Siput untuk permohonan reman, bagi siasatan lanjut mengikut Seksyen 302 Kanun Keseksaan,""katanya pada sidang media di sini, hari ini. Menurutnya lagi, polis turut memanggil beberapa individu lain dalam kalangan penduduk kampung itu untuk memberi keterangan bagi membantu siasatan. Terdahulu, beliau memaklumkan kanak-kanak, Nuraina Humaira Rosli, 10, yang dilapor hilang sejak Jumaat ditemui meninggal dunia di kawasan berpaya di kampung Orang Asli berkenaan. Katanya, mangsa adalah kanak-kanak orang kurang upaya (OKU) cacat pendengaran dan lembam, dengan kali terakhir dilihat di Surau Madrasah Darulsalam, Kampung Bersah yang berjarak kurang 100 meter dari rumah keluarganya.Lokasi penemuan Nuraina Humaira bukan tempat biasa dikunjungi penduduk"
"Kanak-kanak Orang Asli dipercayai dirogol, dibunuh - Polis",https://www.hmetro.com.my/utama/2024/08/1124266/kanak-kanak-orang-asli-dipercayai-dirogol-dibunuh-polis,Muhammad Zulsyamini Sufian Suri,233,"Ipoh: Kanak-kanak Orang Asli yang ditemukan meninggal dunia di kawasan berpaya di perkampungan Orang Asli Kampung Bersah, Pos Kuala Mu, di sini semalam, dipercayai dirogol sebelum dibunuh.Ketua Polis Daerah Sungai Siput, Superintendan Mohd Khaizam Ahmad Shahabudin berkata, susulan itu pihaknya mengklasifikasikan semula siasatan kes kepada Seksyen 302 Kanun Keseksaan.Katanya, rumusan itu dibuat selepas keputusan bedah siasat yang diterima pada 4 petang tadi mendapati terdapat kecederaan akibat tekanan di leher serta kesan koyak pada kemaluan mangsa.""Polis juga menahan lelaki berusia 17 tahun yang mempunyai pertalian darah dengan mangsa pada 5.30 petang tadi, untuk membantu siasatan.""Kes masih dalam peringkat awal siasatan. Kemungkinan mangsa dirogol, namun buat masa ini kita tak boleh nak cakap secara pasti. Suspek ditahan di rumahnya yang juga terletak dalam perkampungan yang sama.""Polis turut melihat adanya kemungkinan mangsa meninggal dunia di tempat lain sebelum mayatnya dibuang ke kawasan paya berkenaan,"" katanya dalam sidang media di Ibu Pejabat Polis Daerah (IPD) Sungai Siput, di sini hari ini.Terdahulu, Nuraina Humaira Rosli berusia 10 tahun yang dilapor hilang sejak Jumaat, ditemukan pada 4.20 petang Sabtu di kawasan berpaya di perkampungan Orang Asli Kampung Bersah, Pos Kuala Mu, di sini. Mohd Khaizam dilaporkan, berkata pihaknya menerima panggilan daripada penduduk kira-kira 1.30 awal pagi semalam yang memaklumkan berkenaan kanak-kanak itu yang tidak pulang ke rumah sejak Jumaat petang.Lokasi penemuan mayat mangsa dikatakan kawasan yang jarang dikunjungi penduduk kampung kerana bahaya dengan banyak binatang berbisa."
"Hampir tiga minggu diburu, akhirnya 'hantu' Jalan Austin Heights Utama dicekup polis",https://www.hmetro.com.my/utama/2024/08/1124186/hampir-tiga-minggu-diburu-akhirnya-hantu-jalan-austin-heights-utama-dicekup,Izz Laily Hussein,339,"Johor Bahru: Selepas hampir tiga minggu tular kemunculan kelibat 'hantu' di sekitar kawasan Jalan Austin Heights Utama di sini, akhirnya polis berjaya menahan seorang wanita yang dipercayai mempunyai masalah kesihatan mental, semalam.Gelandangan berusia 31 tahun itu yang diburu polis sejak tularnya video pada 27 Julai lalu, ditahan pada jam 10.51 malam tadi di lokasi berkenaan.Ketua Polis Daerah Johor Bahru Selatan, Asisten Komisioner Raub Selamat berkata, hasil siasatan awal mendapati, wanita itu menyamar sebagai 'hantu' bertujuan menakut-nakutkan pengguna jalan raya dan kemudian menyergah serta menendang mana-mana kenderaan sebelum bertindak seolah-olah dilanggar.Beliau berkata, sebaik 'dilanggar', wanita itu akan memeras ugut pemandu kenderaan bagi meminta wang sebagai ganti rugi kerana melanggarnya.""Pada jam 12.30 tengah hari, 27 Julai lalu, polis menerima satu video tular di media sosial memaparkan kejadian seorang individu yang menyerupai seperti hantu yang menyergah kenderaan awam di tepi jalan.""Kita kemudian membuat rondaan bagi tujuan mengesan dan menahannya, bagaimanapun beberapa kali gagal kerana individu terbabit melarikan diri.""Anggota polis yang bertugas memaklumkan ketika kejadian, wanita itu akan mengilai namun akhirnya semalam kita berjaya menahan wanita berkenaan yang dipercayai mempunyai masalah mental,"" katanya.Beliau berkata demikian ketika sidang media di Ibu Pejabat Polis Daerah Johor Bahru Selatan di sini, hari ini.Menurut Raub, semakan rekod lampau, suspek mempunyai satu rekod jenayah di bawah Seksyen 448 Kanun Keseksaan dan sudah didenda RM1,000 pada 27 Jun 2018.Katanya, ujian saringan awal air kencing pula mendapati suspek negatif dadah.""Kita juga membuat semakan rekod perubatan dan mendapati suspek pernah dimasukkan ke Zon Kuning Hospital Sultan Ismail (HSI) pada 2022 dan 2023 kerana kemalangan dan mengalami kemurungan.""Pagi tadi, kita merujuk suspek ke HSI untuk pemeriksaan lanjut berkaitan kesihatan mentalnya dan masih menunggu keputusan,"" katanya.Raub berkata, kes disiasat mengikut Seksyen 186 Kanun Keseksaan, Seksyen 79(2) Akta Pengangkutan Jalan 1987, Peruntukan 23 Peraturan-peraturan Lalu Lintas Jalan 1959.Pada masa sama, Raub mengingatkan mana-mana pengguna jalan raya yang pernah menjadi mangsa pemerasan oleh suspek supaya tampil membuat laporan polis bagi membantu siasatan.""Kita juga berharap, dengan tangkapan yang dibuat ini, dapat meredakan rasa takut orang ramai untuk keluar malam dan menggunakan jalan berkenaan,"" katanya."
"Kanak-kanak 8 tahun maut dipercayai dipukul, ibu dan bapa tiri ditahan",https://www.hmetro.com.my/utama/2024/08/1124182/kanak-kanak-8-tahun-maut-dipercayai-dipukul-ibu-dan-bapa-tiri-ditahan,Muhaamad Hafis Nawawi,200,"Gombak: Dipukul dengan tangan, kaki, tali pinggang, penyangkut baju dan senjata tumpul sehingga maut. Itu nasib malang menimpa seorang kanak-kanak perempuan berusia lapan tahun yang meninggal dunia dibunuh semalam.Ketua Polis Daerah Gombak Asisten Komisioner Noor Ariffin Mohamad Nasir berkata, pihaknya menerima maklumat berhubung kejadian itu di Bandar Tasik Puteri, Rawang pada 5.27 petang.Menurutnya, hasil siasatan mendapati mangsa disahkan meninggal dunia di rumahnya oleh pembantu pegawai perubatan Hospital Sungai Buloh.""Pemeriksaan awal ke atas tubuh badan mangsa dapati terdapat kesan kecederaan di bahagian muka dan bibir, paha, dagu dan lutut. ""Mayatnya dihantar ke Hospital Sungai Buloh untuk proses dibedah siasat,"" katanya dalam kenyataan hari ini.Noor Ariffin berkata, satu kertas siasatan dibuka mengikut Seksyen 302 Kanun Keseksaan iaitu kesalahan membunuh. ""Susulan itu pada jam 9 malam tadi, polis menahan pasangan suami isteri berusia 29 tahun di sebuah pangsapuri di Bandar Tasik Puteri, Rawang.""Lelaki itu yang bekerja sebagai pengawal keselamatan, manakala isterinya berusia 28 tahun bekerja sebagai pembuat aiskrim,"" katanya.Beliau berkata, suspek direman seminggu bermula hari ini bagi membantu siasatan.""Lelaki itu adalah bapa tiri kepada mangsa dan wanita terbabit ibu kandungnya.""Mangsa bersekolah tahun dua di sebuah sekolah di sini namun tidak hadir ke sekolah sejak Jun lalu,"" katanya."
"Kanak-kanak 8 tahun maut dipercayai dipukul, ibu dan bapa tiri ditahan",https://www.hmetro.com.my/utama/2024/08/1124182/kanak-kanak-8-tahun-maut-dipercayai-dipukul-ibu-dan-bapa-tiri-ditahan,Muhaamad Hafis Nawawi,200,"Gombak: Dipukul dengan tangan, kaki, tali pinggang, penyangkut baju dan senjata tumpul sehingga maut. Itu nasib malang menimpa seorang kanak-kanak perempuan berusia lapan tahun yang meninggal dunia dibunuh semalam.Ketua Polis Daerah Gombak Asisten Komisioner Noor Ariffin Mohamad Nasir berkata, pihaknya menerima maklumat berhubung kejadian itu di Bandar Tasik Puteri, Rawang pada 5.27 petang.Menurutnya, hasil siasatan mendapati mangsa disahkan meninggal dunia di rumahnya oleh pembantu pegawai perubatan Hospital Sungai Buloh.""Pemeriksaan awal ke atas tubuh badan mangsa dapati terdapat kesan kecederaan di bahagian muka dan bibir, paha, dagu dan lutut. ""Mayatnya dihantar ke Hospital Sungai Buloh untuk proses dibedah siasat,"" katanya dalam kenyataan hari ini.Noor Ariffin berkata, satu kertas siasatan dibuka mengikut Seksyen 302 Kanun Keseksaan iaitu kesalahan membunuh. ""Susulan itu pada jam 9 malam tadi, polis menahan pasangan suami isteri berusia 29 tahun di sebuah pangsapuri di Bandar Tasik Puteri, Rawang.""Lelaki itu yang bekerja sebagai pengawal keselamatan, manakala isterinya berusia 28 tahun bekerja sebagai pembuat aiskrim,"" katanya.Beliau berkata, suspek direman seminggu bermula hari ini bagi membantu siasatan.""Lelaki itu adalah bapa tiri kepada mangsa dan wanita terbabit ibu kandungnya.""Mangsa bersekolah tahun dua di sebuah sekolah di sini namun tidak hadir ke sekolah sejak Jun lalu,"" katanya."
Waspada jika penyewa bayar sewa sekali gus,https://www.hmetro.com.my/utama/2024/08/1124132/waspada-jika-penyewa-bayar-sewa-sekali-gus,Skuad Khas Harian Metro,580,"Kuala Lumpur: Pemilik premis perlu mengambil tahu serta mengenali penyewa untuk mengelakkan sebarang penyalahgunaan terhadap premis sewaan. Pengarah Jabatan Siasatan Jenayah Komersial (JSJK) Bukit Aman Datuk Seri Ramli Mohamed Yoosuf berkata, pemilik premis perlu mengambil berat tentang premis mereka untuk mengelakkan sebarang bentuk salah guna. ""Dalam isu perlombongan bitcoin haram yang mensasarkan premis sewaan sebagai pusat operasi, pemilik perlu bertanggungjawab dan perlu melakukan pemeriksaan rutin. ""Dia (pemilik) kena tahu siapa yang menyewa, perlu jenguk untuk melihat keadaan semasa. ""Tindakan membiarkan premis kepada penyewa akan mendedahkan dengan pelbagai masalah termasuk premis itu dijadikan pusat perlombongan haram,"" katanya. Ramli berkata, pemilik premis juga perlu prihatin dengan kaedah pembayaran daripada penyewa kerana adalah dalam kalangan mereka yang membayar sewa secara terkumpul kerana tidak mahu diganggu. Beliau berkata, jika berlaku keadaan sedemikian, pemilik harus berhati-hati kerana ini menunjukkan penyewa tidak mahu diganggu. ""Pemilik harus sentiasa bersikap waspada, cuak dan skeptikal supaya tidak menjadi mangsa kepada pelombong bitcoin haram ini kerana yang menanggung kerugian kelak adalah pemilik premis. ""Tindakan tidak mengambil tahu soal penyewa memberi gambaran bahawa mereka (pemilik premis) membiarkan aktiviti haram itu terus berlangsung,"" katanya. TNB rugi RM3.7 bilion kecurian elektrikJumlah kes kecurian elektrik membabitkan perlombongan bitcoin bagi tempoh enam tahun sehingga Jun tahun ini adalah sebanyak 11,603 kes dengan anggaran kerugian sebanyak RM3.7 bilion. Komunikasi Korporat Kumpulan Tenaga Nasional Berhad (TNB) dalam satu kenyataan berkata, kecurian elektrik adalah cabaran besar di Malaysia dengan peningkatan kes pengusikan meter yang dikesan dalam beberapa tahun kebelakangan ini. Menurutnya, trend yang membimbangkan ini menunjukkan keperluan untuk langkah yang lebih kukuh dalam membanteras aktiviti haram berkenaan  diambil bagi memastikan kestabilan bekalan elektrik. ""TNB sebagai syarikat utiliti tenaga negara berada di barisan hadapan dalam usaha menangani kecurian elektrik dengan kerjasama pihak berkuasa lain.""Serbuan bersama yang dilakukan dengan Suruhanjaya Tenaga, Polis Diraja Malaysia (PDRM), Suruhanjaya Pencegahan Rasuah Malaysia (SPRM) dan majlis tempatan meningkatkan pengesanan kes pengusikan meter,"" katanya kepada Metro Ahad. Katanya, usaha pengawasan yang dipertingkatkan oleh TNB juga memainkan peranan penting dalam mengenal pasti dan menangani aktiviti kecurian elektrik. ""Kesan kecurian elektrik bukan sahaja membabitkan kerugian kewangan bagi TNB, tetapi juga menjejaskan integriti dan kestabilan bekalan elektrik, terutamanya dalam kes sambungan haram untuk aktiviti seperti perlombongan bitcoin. ""Sambungan haram ini boleh mengakibatkan gangguan sistem, kebakaran di pepasangan TNB, serta gangguan perniagaan dan kesulitan kepada orang awam. Justeru, kerjasama orang ramai dan kesedaran awam amat penting dalam memastikan keselamatan infrastruktur elektrik negara,"" katanya.  Menurutnya, daripada tahun 2018 sehingga Jun 2024, jumlah kes kecurian elektrik yang membabitkan perlombongan bitcoin adalah sebanyak 11,603 dengan anggaran kerugian sebanyak RM3.7 bilion. ""TNB akan menjalankan siasatan bagi mengesahkan kes usikan yang berlaku pada pepasangan TNB dan tuntutan ganti rugi akan dimajukan kepada pemegang akaun berdaftar atau pihak yang terlibat berdasarkan peruntukan undang-undang sedia ada. ""TNB juga boleh mengesan aktiviti dengan teknologi yang dilaksanakan dalam sistem TNB. Salah satunya adalah penggunaan meter pintar di mana ia berkeupayaan untuk merekod penggunaan tenaga secara real time dan disambung secara automatitk untuk tujuan pemantauan serta pembilan. ""Selain itu, smart meter berupaya mengesan kejanggalan usikan pepasangan meter dengan cepat dan dapat membantu TNB dalam mengekang kes usikan pepasangan meter dengan berkesan,"" katanya. Sehubungan itu, TNB menasihati semua pemilik premis untuk tidak melakukan sebarang pengusikan meter elektrik atau penyambungan elektrik secara haram, kerana tindakan ini adalah satu kesalahan jenayah yang dikategorikan sebagai mencuri dan khianat di bawah Kanun Keseksaan. ""Di samping itu, sekiranya anda mendapati sebarang aktiviti yang mencurigakan atau mempunyai maklumat mengenai kecurian elektrik di kawasan anda, segera laporkan kepada TNB Careline di talian 15454,"" katanya."
"Jasad Nuraina, 10, ditemukan selepas hilang sejak Jumaat",https://www.hmetro.com.my/utama/2024/08/1124119/jasad-nuraina-10-ditemukan-selepas-hilang-sejak-jumaat,Muhammad Zulsyamini Sufian Suri,252,"Sungai Siput: Jasad Nuraina Humaira Rosli, 10, yang juga kanak-kanak Orang Asli ditemukan di kawasan berpaya di perkampungan Orang Asli Kampung Bersah, Pos Kuala Mu, di sini, semalam.Jasad Nuraina Humaira yang juga murid tahun empat Sekolah Kebangsaan (SK) Pos Kuala Mu ditemukan jam 4.20 petang, selepas dilapor hilang ketika bermain di sekitar perkampungan terbabit, sehari sebelum itu.Ketua Polis Daerah Sungai Siput Superintendan Mohd Khaizam Ahmad Shahabudin berkata, maklumat berkaitan kehilangan mangsa diterima daripada Pengerusi Jawatankuasa Kemajuan dan Keselamatan Kampung Orang Asli (JPKKOA) selepas dikatakan tidak pulang sejak petang Jumaat.""Susulan itu, operasi mencari dan menyelamat (SAR) dijalankan sejak pagi semalam (Sabtu) termasuk dengan menggunakan bantuan unit anjing pengesan K9 Polis Diraja Malaysia (PDRM) serta bantuan beberapa agensi dan penduduk setempat. ""SAR dijalankan dalam radius dua kilometer sebelum mangsa ditemukan di kawasan berpaya berhampiran perkampungan itu oleh orang awam yang menyertai operasi ini,"" katanya dihubungi, hari ini.Mayat dibawa ke Hospital Sungai Siput untuk proses selanjutnya dan sementara menunggu keputusan hasil bedah siasat, kes diklasifikasikan sebagai mati mengejut.Beliau berkata, berdasarkan maklumat yang diterima, sebelum didapati hilang, mangsa dikatakan menuju ke kedai seorang diri kira-kira jam 3 petang untuk membeli ayam sebelum pulang ke rumah.""Dikatakan mangsa pulang tangan kosong kerana kehabisan ayam di kedai, sebelum bapa saudara kemudiannya menyuruh mangsa menunggu seketika sementara mengajaknya untuk ke kedai lain.""Bapa saudara kanak-kanak itu memintanya menunggu sekejap kerana dia mahu menghabiskan kerja, dalam pada itu, mangsa bermain buaian di kawasan terbabit namun bila keluar dari rumah didapati kanak-kanak itu sudah tiada,"" katanya."
Penyewa pasang pintu 'kalis peluru'!,https://www.hmetro.com.my/utama/2024/08/1124111/penyewa-pasang-pintu-kalis-peluru,Skuad Khas Harian Metro,605,"Kuala Lumpur: Asalnya hanya papan setebal dua inci namun seorang pemilik premis terkejut melihat pintu ala-ala kalis peluru yang ditinggalkan penyewa hanya selepas dua bulan disewakan. Pintu 'kalis peluru' berkenaan adalah pintu keluli setebal kira-kira tujuh inci yang turut dilengkapi dengan pengawasan kamera litar tertutup (CCTV) yang dipasang di bahagian atas. Ia juga boleh diibaratkan masuk ke dalam 'rumah kebal' mirip institusi perbankan dan pintu keluli itu dilengkapi dengan 'ruang peninjau' dipercayai untuk penghuni di dalam melihat 'tetamu' di bahagian luar. Sistem keselamatan bak bilik kebal itu sebenarnya adalah tempat perlombongan bitcoin secara haram dan penyewa premis berkenaan sudah melakukan pengubahsuaian terhadap meter elektrik. Pemilik premis berkenaan yang mahu dikenali sebagai Mohamad Asrul, 47, berkata, dia pada mulanya tidak mengesyaki sebarang insiden pelik di premis miliknya. Menurutnya, penyewa premis berkenaan mendakwa dia bekerja sebagai kontraktor binaan dan baru mendapatkan kontrak baharu di kawasan berhampiran dan meminta untuk menyewa premis rumah kedai itu. ""Saya meletakkan sewa pada kadar RM1,200 sebulan kerana ia ruang rumah kedai yang luas, lelaki itu meminta sedikit pengurangan kerana kerja pembinaan yang dilakukannya belum mendapat bayaran lagi. ""Selepas itu saya bersetuju dengan kadar bulanan RM850 saja dan dia membayar kadar sewa untuk tempoh tiga bulan,"" katanya. Bagaimanapun, Mohamad Asrul berkata, dia mula pelik apabila menerima panggilan daripada Tenaga Nasional Berhad (TNB) yang menyatakan ada kacau ganggu pada meter elektrik dan penggunaan elektrik adalah di luar kebiasaan. Ketika itu, dia tidak mengesyaki apa-apa dan cuba menghantar mesej kepada penyewa bertanyakan penggunaan elektrik namun tiada jawapan. ""Saya menghantar beberapa mesej kepada penyewa itu, tetapi tidak berbalas dan mula tidak sedap hati dan mengambil keputusan untuk meninjau kawasan premis rumah kedai itu. ""Apabila saya sampai di rumah kedai milik, saya lihat ada pintu besi di bahagian depan, ada CCTV di atas pintu besi itu selain kawasan tingkap atas yang gelap ditutup oleh sesuatu. ""Susulan itu, saya membuat dua laporan polis dan masih menunggu siasatan lanjut daripada pihak berkuasa dan juga siasatan TNB,"" katanya. Jana jutaan ringgit sebulan secara percumaNilai keuntungan ratusan ribu hingga jutaan ringgit sebulan untuk perlombongan bitcoin haram. Ia sekali gus menjadikan perlombongan itu satu 'perniagaan' yang menguntungkan kerana tidak perlu membayar bil elektrik dan mendapatkan keuntungan secara bersih.Wujud modus operandi pihak tertentu melakukan sewaan terhadap premis peribadi atau komersial untuk tempoh kurang tiga bulan bagi tujuan perlombongan bitcoin haram terbabit.Akibatnya, pemilik premis berkenaan perlu membayar jumlah ganti rugi yang besar termasuk penyalahgunaan elektrik dilakukan oleh penyewa.Untuk rekod, kecurian tenaga melalui aktiviti perlombongan bitcoin sudah mengakibatkan kerugian kepada negara dengan jumlah RM3.4 bilion dalam tempoh lima tahun.Jumlah kerugian itu adalah berdasarkan data yang dikumpulkan Tenaga Nasional Berhad (TNB) dan Suruhanjaya Tenaga (ST) bagi tempoh 2018 sehingga 2023.Presiden Persatuan Pengguna Siber Malaysia (MCCA) Siraj Jalil berkata, individu atau sindiket yang terbabit dengan perlombongan bitcoin ini sememangnya akan mencuri tenaga elektrik untuk keuntungan maksimum. ""Berdasarkan beberapa kes yang pernah dilaporkan kepada MCCA, ia berlaku membabitkan premis sewaan sama ada berbentuk peribadi atau kediaman ataupun komersial seperti rumah kedai.""Kes yang paling banyak dilaporkan adalah membabitkan premis komersial kerana sebarang pengubahsuaian bangunan itu sukar untuk dihidu kerana mereka (pelombong haram) boleh menyatakan ia kerja pengubahsuaian premis saja. ""Modus operandi sindiket ini hampir sama iaitu menyewa sebuah premis dalam tempoh kurang tiga bulan, selepas itu, mereka akan menghilangkan diri bersama-sama dengan mesin perlombongan bitcoin terbabit,"" katanya kepada Harian Metro. Siraj berkata, pelombong haram ini akan menukar pintu masuk utama ke premis dengan pintu keluli termasuk sistem pengawasan persis bilik kebal yang menempatkan barangan bernilai tinggi. Beliau berkata, pemilik premis berkenaan hanya akan mengetahui kes berkenaan selepas dimaklumkan oleh TNB berlaku penggunaan elektrik luar biasa atau kacau ganggu membabitkan meter kuasa."
Mengukir nama di puncak dunia,https://www.hmetro.com.my/utama/2024/08/1124044/mengukir-nama-di-puncak-dunia,Muhammad Saufi Hassan,342,"Kuala Lumpur: Anak muda ini pernah menawan puncak Gunung Everest, menjelajah tujuh benua serta kutub utara dan selatan, sekali gus mengharumkan nama negara di pentas dunia. Walaupun berdepan pelbagai rintangan dalam misi membawa nama negara, namun anak muda ini tidak pernah mengalah serta membuktikan segalanya mampu dicapai dengan usaha keras. Anak muda berkenaan, Datuk Muhamad Muqharabbin Mokhtarrudin atau lebih selesa dengan panggilan Qobin percaya bahawa semua anak tempatan mampu menempa nama di pentas dunia dengan usaha keras. Qobin berkata, beliau tidak pernah menyangka mampu menawan puncak tertinggi dunia serta melakukan pelbagai ekspedisi untuk membawa nama negara. ""Ketika itu, saya hanya berusaha keras untuk membawa nama negara dan berbakti, Alhamdulillah saya amat gembira misi penjelajahan yang dilaksanakan sebelum ini berjaya mencapai matlamatnya. ""Jika menyentuh mengenai rintangan, ia memang banyak, namun kita perlu terus berusaha keras kerana setiap usaha itu pastinya akan membuahkan hasil. ""Sebelum menjejakkan kaki dipuncak Everest, tujuh benua dan penjelajahan ke kutub utara dan selatan, memang ada banyak rintangan yang datang,"" katanya.  Menceritakan semula pengalamannya, Qobin berkata, ketika misi menawan Gunung Everest, sokongan Universiti Teknologi Mara (UiTM) dan Kementerian Belia dan Sukan (KBS) banyak membantu dalam merealisasikan impian. ""Selepas itu, saya menggunakan 80 peratus dana sendiri mendaki ke tujuh benua dan dua kutub. ""Impian ketika itu direalisasikan dengan kerjasama beberapa penaja swasta dalam bentuk barangan, pengangkutan dan peralatan ekspedisi. ""Rintangan cuaca dengan suhu ekstrem negatif 30 darjah Celcius dan perjalanan yang panjang setiap hari amat-amat menguji kekuatan fizikal dan mental di setiap ekspedisi yang dilalui,"" katanya.  Beliau berkata, semua rakyat negara ini perlu mempunyai impian melebihi apa yang diinginkan sekali gus, ia akan mendorong seseorang untuk terus berjaya. Menurutnya, generasi muda pada hari ini perlu fokus dengan impian mereka serta mempunyai disiplin diri yang sangat tinggi. ""Saya yakin semua anak tempatan mampu berjaya di persada dunia jika kita ada keyakinan, minat, disiplin dan menjauhi perkara yang tidak berfaedah. ""Sejujurnya, saya bangga menjadi anak Malaysia, ini   negara yang unik dengan pelbagai bangsa serta agama, tetapi kita tetap bersatu di bawah satu panji negara,"" katanya."
Kata-kata bertukar jadi nista,https://www.hmetro.com.my/utama/2024/08/1124039/kata-kata-bertukar-jadi-nista,Nor ‘Asyikin Mat Hayin,956,"Kecoh di media sosial baru-baru ini mengenai tindakan netizen menyerang akaun media sosial pelumba Jepun Shinji Nakano selepas insiden pelanggaran dengan Shah Firdaus Sahrom dalam aksi final keirin pada Sukan Olimpik.Ia menjadi satu lagi episod buli siber di negara ini yang dilihat semakin merebak dan memberikan kesan yang sangat buruk.Laporan Tabung Kanak-Kanak Pertubuhan Bangsa-Bangsa Bersatu (Unicef) mendedahkan Malaysia berada kedudukan kedua di Asia pada 2020 bagi perbuatan buli siber dalam kalangan belia.Ikuti wawancara wartawan NOR 'ASYIKIN MAT HAYIN bersama Penyelidik dan Pensyarah Kanan Keselamatan Maklumat Universiti Putra Malaysia (UPM), DR MUHAMMAD DANIEL HAFIZ ABDULLAH untuk Kafe Ahad minggu ini.Apakah pandangan Dr mengenai buli siber di negara ini?Di Malaysia, buli siber adalah satu isu yang semakin membimbangkan terutama dengan peningkatan penggunaan media sosial dan platform digital.Malah, kesan buli siber di Malaysia juga agak meresahkan terutama dalam kalangan golongan muda. Ini kerana ianya dikaitkan dengan masalah kesihatan mental seperti kemurungan dan ada beberapa kes yang menyumbang kepada kejadian bunuh diri. Stigma budaya terhadap kesihatan mental di Malaysia juga boleh menyukarkan mangsa untuk mendapatkan bantuan yang seterusnya memburukkan lagi masalah ini.Kerajaan dan pelbagai organisasi sudah mengambil langkah untuk menangani masalah buli siber seperti melaksanakan undang-undang menerusi Akta Komunikasi dan Multimedia 1998 yang merangkumi peruntukan bagi menghukum pelaku buli siber.Walau bagaimanapun, penguatkuasaan semakin mencabar dan undang-undang sahaja tidak mencukupi untuk membendung masalah ini. Secara keseluruhannya, walaupun Malaysia sudah membuat kemajuan dalam menangani buli siber, namun masih banyak lagi perlu dilakukan. Apa yang mendorong seseorang individu terdorong menjadi pembuli siber?Individu terdorong untuk menjadi pembuli siber disebabkan oleh beberapa faktor psikologi, sosial dan persekitaran.Antaranya adalah rasa anonimiti yang wujud di internet yang mana mereka merasa kurang bertanggungjawab atas tindakannya disebabkan boleh menyembunyikan identitinya.Rasa kuasa dan kawalan juga adalah faktornya yang mana mereka merasa hebat atau puas apabila dapat membuli orang lain. Pengaruh rakan sebaya turut memainkan peranan penting yang mana sesetengah individu membuli kerana mahu diterima dalam kumpulan atau untuk mengelakkan diri mereka sendiri daripada menjadi mangsa. Kekurangan empati terutamanya dalam komunikasi di talian yang tidak membabitkan interaksi bersemuka, turut boleh menyebabkan mereka kurang memahami akan kesakitan mental dan emosi ditanggung mangsa. Selain itu, berkemungkinan juga yang membuli ini disebabkan mahu membalas dendam, hiburan atau sekadar melepaskan kekecewaan atau kemarahan. Setiap kali musim sukan, pembuli siber agresif menyerang media sosial atlet asing, jika berlaku insiden atlet Malaysia tewas. Boleh komen?Peningkatan trend buli siber terhadap atlet asing terutama apabila atlet Malaysia gagal memenangi pingat adalah sesuatu yang sangat membimbangkan. Tingkah laku seperti ini bukan saja mencerminkan nilai kurang baik, tetapi juga bertentangan dengan prinsip kesukanan yang sepatutnya kita hormati.Pertama, adalah difahami bahawa sukan membangkitkan emosi yang kuat terutamanya apabila membabitkan maruah negara. Namun, ini tidak boleh dijadikan alasan untuk mengganggu atau menyakiti atlet dari negara lain. Tindakan sebegini boleh membawa kesan psikologi yang serius kepada mangsa dan mencemarkan imej baik Malaysia di peringkat antarabangsa.Kedua, kita perlu menyedari bahawa setiap atlet tanpa mengira kewarganegaraan berhak untuk dihormati atas usaha dan dedikasi mereka. Menyerang mereka di media sosial hanya akan menyebarkan aura negatif dan boleh merosakkan hubungan antarabangsa. Kita harus belajar untuk menerima kekalahan dengan hati terbuka dan menghargai usaha dilakukan. Bukannya melepaskan kemarahan dengan cara tidak beretika.Agak memalukan kerana pembuli siber seperti hilang pertimbangan kerana menggunakan ayat dan emoji kurang sopan, selain menyentuh keluarga atlet luar. Apa pandangan Dr?Buli siber sering kali berpunca daripada rasa kurang tanggungjawab dan ketidakpedulian yang wujud dalam kalangan pembuli di ruang siber. Pembuli ini cenderung hilang pertimbangan kerana mereka merasakan boleh bertindak sesuka hati tanpa perlu menghadapi akibat secara langsung. Penggunaan ayat kurang sopan, emoji menyakitkan hati dan serangan terhadap keluarga mangsa adalah sangat serius, yang mana boleh membawa kesan lebih teruk seperti gangguan emosi berpanjangan serta kemurungan.Kesan penyahrencatan (disinhibition effect) yang mana seseorang berasa kurang terikat dengan norma sosial dalam interaksi siber berbanding interaksi bersemuka turut menyumbang  kelakuan ini.Ia bukan saja melanggar batasan peribadi tetapi juga meningkatkan perasaan terancam pada diri mangsa. Pengalaman ini boleh menjadi lebih trauma dan membawa kesan psikologi yang berkekalan seperti kemurungan serta rasa tidak berdaya.Untuk menangani masalah ini, perlu ada pendekatan yang pelbagai termasuk mempromosikan empati digital, menguatkuasakan peraturan lebih ketat terhadap tingkah laku dalam talian dan mendidik pembuli serta mangsa mengenai akibat serius buli siber. Dalam kes berkaitan sukan, apa sebenarnya dimahukan pembuli siber mahu daripada atlet luar yang dibuli?Kemarahan atau kekecewaan:Pembuli siber sering kali bertindak atas dorongan emosi negatif seperti marah atau kecewa. Dalam kes sukan terutamanya apabila atlet atau pasukan kegemaran mereka tidak mencapai prestasi yang diharapkan, pembuli siber mungkin melepaskan kekecewaan mereka terhadap orang lain termasuk lawan atau pihak yang dianggap bertanggungjawab.Menuntut pengakuan kesilapan:Dalam budaya tertentu, ada tekanan sosial untuk memohon maaf apabila seseorang dilihat sebagai 'melanggar norma' atau menyebabkan kekecewaan. Pembuli siber mungkin menekan mangsa supaya memohon maaf atau mengaku salah walaupun kesalahan itu tidak jelas atau signifikan.Kepuasan emosi:Sesetengah pembuli siber mungkin merasakan kepuasan atau kepuasan sementara dengan melihat orang lain terganggu, tertekan atau meminta maaf. Tindakan ini memberi mereka rasa kuasa atau kawalan.Menguatkan identiti kolektif:Dalam kes seperti serangan terhadap pelumba basikal trek Jepun, Shinji Nakano, pembuli siber mungkin berasa mempertahankan maruah atau reputasi negara atau pasukan mereka. Selain itu, mungkin menganggap bahawa dengan menyerang orang yang dirasakan sebagai 'musuh' atau 'pesaing,' sebagai tanda menyokong pasukan atau negara mereka.Pengiktirafan:Ada kalanya, pembuli siber mahu dilihat atau didengar. Dengan menyerang secara dalam talian, mereka mungkin merasakan sedang menarik perhatian orang lain atau mendapatkan sokongan daripada kelompok yang berfikiran sama.Oleh itu, dalam kes Shinji Nakano, tekanan untuk meminta maaf mungkin berpunca daripada kombinasi beberapa faktor di atas. Pembuli siber mungkin merasakan permohonan maaf akan memulihkan rasa maruah atau kepuasan mereka walaupun ia bukanlah cara sihat untuk menangani kekecewaan."
Bersaing menangi undi di 50 negeri,https://www.hmetro.com.my/utama/2024/08/1124025/bersaing-menangi-undi-di-50-negeri,Agensi,330,"Rakyat Amerika Syarikat (AS) akan mengundi pada November depan bagi memilih presiden mereka seterusnya.Berikut adalah fakta mengenai pilihan raya yang menarik perhatian dunia ini, seperti yang dirumuskan oleh BBC.Bilakah tarikh Pilihan Raya Presiden? Ia akan diadakan pada Selasa (5 November 2024). Calon yang menang akan berkhidmat selama empat tahun di Rumah Putih, bermula pada Januari 2025.Siapa calon dan bagaimana mereka dicalonkan?Kedua-dua parti utama mencalonkan calon presiden dengan mengadakan beberapa siri undi yang dipanggil pemilihan utama dan kaukus negeri, di mana orang ramai memilih siapa yang mereka mahu memimpin parti.Parti Republikan akan diwakili bekas Presiden Donald Trump. Calon Parti Demokratik adalah Naib Presiden Kamala Harris yang dipilih partinya selepas Joe Biden mengundurkan diri.  Terdapat juga beberapa calon bebas bertanding jawatan presiden, termasuk Robert F Kennedy Jr iaitu anak saudara kepada bekas presiden John F Kennedy.Apa itu Demokrat dan Republikan?Demokrat atau Parti Demokratik adalah parti politik liberal, dengan agenda yang ditakrifkan sebahagian besarnya oleh desakan hak sivil, jaringan keselamatan sosial yang luas dan langkah-langkah untuk menangani perubahan iklim.Parti Republikan adalah parti politik konservatif di AS. Ia juga dikenali sebagai GOP atau Grand Old Party yang mewakili hasrat untuk cukai yang lebih rendah, mengecilkan saiz kerajaan, hak senjata api dan sekatan yang lebih ketat ke atas imigresen dan pengguguran bayi.Bagaimana perjalanan Pilihan Raya Presiden AS?Pemenang bukan orang yang mendapat undian terbanyak di seluruh negara. Sebaliknya, kedua-dua calon bersaing untuk memenangi pertandingan di 50 negeri.Setiap negeri mempunyai bilangan undi kolej elektoral yang sebahagiannya berdasarkan populasi di setiap negeri. Terdapat 538 undi kolej elektoral dan pemenangnya ialah calon yang memenangi 270 atau lebih undi itu.Semua - kecuali dua negeri - mempunyai peraturan pemenang-ambil-semua (winner-takes-all), jadi mana-mana calon yang memenangi jumlah undian tertinggi akan diberikan semua jumlah undi kolej elektoral untuk negeri berkenaan.Bilakah kita tahu siapa pemenang?Biasanya pemenang diumumkan pada malam pilihan raya, tetapi pada 2020, kiraan undi mengambil masa beberapa hari.Presiden secara rasminya akan mengangkat sumpah memegang jawatan itu pada Januari di bangunan Capitol di Washington DC."
Harmoni 28 tahun,https://www.hmetro.com.my/utama/2024/08/1123997/harmoni-28-tahun,Norhayati Nordin,568,"JENAMA Senario sebagai kumpulan lawak terkenal di Malaysia sudah dibuktikan mereka menerusi pengiktirafan Pencapaian Sepanjang Zaman di Anugerah Lawak Warna pada 2014 iaitu 10 tahun lalu.Semua anggota Senario yang bakat mereka dicungkil dalam pertandingan Sinaran Passport Kegemilangan di TV3 pada 1990-an hingga kini masih diingati ramai walaupun berpuluh tahun sudah berlalu.Selain melawak, Senario dianggotai Azlee Jaafar, Wahid, Lan Pet Pet, Illya (Pak Ya), Allahyarham Hamdan, Saiful Apek dan Yassin Yahya turut dikenali sebagai pelakon dan penyanyi apabila pernah membintangi filem dan menghasilkan album.Persahabatan erat selama 28 tahun sejak Senario mula ditubuhkan pada 1996 disifatkan ikatan bermakna kerana selama tempoh itu mereka tidak pernah bergaduh besar sesama sendiri hingga bermasam muka.Azlee berkata, perselisihan faham berkaitan pendapat memang berlaku kerana mereka bekerja secara berkumpulan yang ada banyak kepala dan berlainan idea. Tetapi, tidaklah mengheret sampai berpanjangan.""Alhamdulillah, selama 28 tahun Senario bersahabat dari dulu hingga sekarang, kami semua tak pernah bermasam muka. Memang kadang-kadang ada berlaku perselisihan faham, namun ia diselesaikan segera.""Ini kerana, kami (Senario) tidak mahu masalah yang berlaku itu mempengaruhi dan boleh mengganggu 'mood' untuk menghiburkan penonton. Sebabnya, peminat datang menonton kami untuk bergembira,"" katanya.Menurut Azlee, dia bersyukur Senario masih diterima baik masyarakat apabila mendapat tawaran nyanyian iaitu Showcase Senariounion yang bakal berlangsung di Panggung Bangsawan Melaka 31 Ogos ini.Ditanya mengenai jualan tiket, Apek pula berkata, Senario sudah terbabit dalam beberapa 'showcase' berbayar sebelum ini dan sambutan diterima amat memberangsangkan.""Alhamdulillah, kami terima sambutan meriah ketika 'show' di Kota Bharu, Kelantan baru-baru ini. Jadi untuk di Melaka nanti, kami berbesar hati cuba penuhi permintaan peminat dan buktikan Senario masih ada.""Cuma, munculnya kami (Senario) bukan untuk bersaing dengan orang baharu dan muda, tetapi lebih kepada melepaskan kerinduan buat peminat kami yang masih setia menyokong Senario dari dulu sampai sekarang.""Bukan itu saja, kami ambil peluang ini untuk buktikan kepada peminat ukhwah Senario tetap erat sebab kami tengok dalam industri sekarang, ramai yang berpecah belah,"" katanya memberitahu 'show' itu juga adalah penghargaan buat Allahyarham Hamdan.Menurut Apek, dia berharap ramai hadir menyokong Senario untuk mengimbau kembali nostalgia indah terutama ketika Hamdan masih ada kerana banyak menjayakan konsert bersama. Difahamkan, penjualan tiket untuk menyaksikan Showcase Senariounion setakat ini sudah terjual lebih 60 peratus dan cukup positif berikutan jumlah dewan boleh memuatkan penonton lebih 350 orang.Yassin sebagai 'tauke acara'Berpengalaman 20 tahun dalam penganjuran acara, Yassin menerusi syarikatnya, Yasstar Empire mengambil inisiatif sebagai 'tauke acara' untuk Showcase Senariounion kerana berasakan peluang itu wajar buat Senario.""Semuanya bermula beberapa bulan lalu ketika saya menjadi pengacara dalam satu program di Panggung Bangsawan Melaka. Saya dapati menarik juga kalau Senario boleh buat 'show' di situ hiburkan pengunjung.""Jadi, saya pun berjumpa dengan Pengurus Besar Panggung Bangsawan, Datin Sukhirah Ibrahim bagi menyuarakan idea serta berbincang mengadakan 'show' Senario dan Alhamdulillah, ia diterima baik.""Namun saya nekad dalam hati memastikan Showcase Senariounion ini akan kita bawa abang Lan Pet Pet turut sama kerana percaya ramai peminat menantikan kemunculannya bersama Senario lagi,"" katanya.Yassin berkata, dia gembira kerana Lan tidak menolak cadangan itu serta berminat menyertainya yang disifatkan begitu istimewa apabila semua anggota Senario dapat dikumpulkan bersama.""Saya memang hormati keputusan abang Lan meninggalkan Senario sebelum ini untuk dia menceburi bidang lain. Itu hak masing-masing dan sebagai sahabat kita beri sokongan tidak berbelah bahagi,"" katanya.Showcase Senariounion dijangka berlangsung dua jam dengan enam lagu bakal dinyanyikan berserta hiburan lawak jenaka santai dan spontan daripada Senario yang cukup dikenali dengan persembahan lawak tersendiri."
"Lebih 40,000 penonton hadir perasmian pembukaan Sukma Sarawak",https://www.hmetro.com.my/utama/2024/08/1123965/lebih-40000-penonton-hadir-perasmian-pembukaan-sukma-sarawak,Syazwan Msar dan Mohd Roji Kawi,328,"Kuching: Paluan gendang Sukan Malaysia (Sukma) Sarawak 2024 sudah pun bermula sebaik saja temasya itu membuka tirai secara rasmi sambil disaksikan lebih 40,000 penonton membanjiri Stadium Sarawak, malam ini.  Walaupun acara perasmian membuka tirainya jam 7 petang namun orang ramai sudah mula membanjiri perkarangan Stadium Sarawak sejak jam 3 petang demi memastikan tidak terlepas peluang untuk menyaksikan majlis perasmian yang penuh gilang-gemilang itu.  Tetamu yang hadir disajikan dengan pertunjukan  memukau terutamanya persembahan tarian daripada pelbagai etnik selain pertunjukan cahaya yang akan menjadi antara elemen kejutan buat pengunjung.  Kemeriahan majlis perasmian diserikan dengan kehadiran Yang Dipertua Negeri Sarawak, Tun Dr Wan Junaidi Tuanku Jaafar dan Premier Sarawak Tan Sri Abang Johari Tun Openg.  Kepimpinan kerajaan yang turut hadir adalah Timbalan Perdana Menteri Datuk Seri Fadillah Yusof bersama isterinya.  Malah, Menteri Belia dan Sukan Hannah Yeoh dan Timbalannya Adam Adli Abdul Halim juga tidak mahu mahu terlepas peluang untuk bersama dengan rakyat Bumi Kenyalang menyaksikan upacara perasmian itu.  Penonton turut dihiburkan dengan persembahan daripada barisan artis terkenal tanah air antaranya Jaclyn Victor, Faizal Tahir, Marsha Milan dan Bob Yusof.  Seperti biasa perarakan kontinjen akan berlangsung sebelum ucapan tetamu kehormat dengan dimulakan Johor selaku juara Sukma 2022 dan diakhiri wakil daripada tuan rumah.  Namun, kelainan yang ditampilkan pada kali ini adalah penganjur menghimpunkan atlet terkemuka dari Bumi Kenyalang membabitkan legenda pecut Watson Nyambek, bekas perenang negara Daniel Bego dan juga barisan penerjun seperti Bryan Nickson Lomas, Traisy Vivien Tukiet, Datuk Pandelela Rinong dan  Bertrand Rhodict Lises yang baru pulang dari Sukan Olimpik Paris 2024.  Pandelela dan peninju sensasi Sarawak, Daeloniel McDelon Bong atau lebih dikenali sebagai 'Kilat Boy' diberikan penghormatan untuk membawa obor temasya dwi tahunan itu.    Mengikut rekod, kali pertama Sarawak menganjurkan Sukma adalah pada 1990 manakala penganjuran terakhir lapan tahun lalu.  Sukma Sarawak dianjurkan di sembilan bahagian di Sarawak hingga 24 Ogos membabitkan 488 acara dalam 37 jenis sukan terdiri daripada 236 acara lelaki, 217 wanita dan 35 acara campuran.  Penganjuran kali ini bertemakan Matlamat Perpaduan Membara iaitu menekankan kesepakatan dan masyarakat majmuk walaupun terdiri daripada latar belakang berbeza."
Mohd Azmawi Fikri rasmi menang PRK Dun Nenggiri,https://www.hmetro.com.my/utama/2024/08/1123953/mohd-azmawi-fikri-rasmi-menang-prk-dun-nenggiri,Nor Fazlina Abdul Rahim,233,"Gua Musang: Calon Barisan Nasional (BN), Mohd Azmawi Fikri Abdul Ghani menewaskan calon Bersatu mewakili Perikatan Nasional (PN), Mohd Rizwadi Ismail sekali gus menawan semula kerusi Dewan Undangan Negeri (Dun) Nenggiri, pada Pilihan Raya Kecil (PRK), hari ini. Pegawai Pengurus Pilihan Raya PRK Dun Nenggiri, Nik Raisnan Daud mengumumkan kemenangan Mohd Azmawi Fikri di Pusat Penjumlahan Rasmi Undi di Dewan Kompleks Perdana, Majlis Daerah Gua Musang pada 9.30 malam.Mohd Azmawi Fikri, 38, memperoleh 9,091 undi menewaskan pencabarnya Mohd Rizwadi yang meraih 5,739 undi. Ketua Pemuda Umno Kelantan dan Gua Musang yang mesra dengan panggilan Awie menang dengan majoriti 3,352 undi, membolehkan parti itu merampas kembali kerusi berkenaan yang sebelum ini disandang oleh Mohd Azizi Abu Naim.Keputusan rasmi itu diperoleh selepas kiraan semua 46 saluran peti undi di 20 Pusat Daerah Mengundi (PDM) dan sebanyak 135 kertas undi ditolak.Berdasarkan keputusan kiraan, BN memenangi 17 daripada 20 pusat daerah mengundi (PDM), manakala PN pula hanya menguasai tiga PDM.PRK Dun Nenggiri menyaksikan pertembungan satu lawan satu antara Mohd Azmawi mewakili Kerajaan Perpaduan dan Mohd Rizwadi  mewakili PN.Ia diadakan berikutan kekosongan kerusi yang diumumkan Speaker Dun Kelantan Datuk Mohd Amar Nik Abdullah pada 19 Jun lalu, selepas bekas penyandangnya Mohd Azizi Abu Naim digugurkan keahlian oleh Bersatu pada 13 Jun.Pada Pilihan Raya Negeri (PRN) Kelantan, Ogos tahun lalu, calon BN, Ab Aziz Yusoff tewas kepada Mohd Azizi yang bertanding di bawah tiket PAS mewakili PN, dengan majoriti 810 undi."
"PRK Dun Nenggiri: Kira undi selesai, BN menang besar",https://www.hmetro.com.my/utama/2024/08/1123923/prk-dun-nenggiri-kira-undi-selesai-bn-menang-besar,Nor Fazlina Abdul Rahim,191,"Gua Musang: Semua 20 pusat daerah mengundi (PDM) Pilihan Raya Kecil (PRK) Dewan Undangan Negeri (Dun) Nenggiri selesai menjalani proses pengiraan undi pada 8.12 malam tadi. Daripada jumlah itu 17 PDM dimenangi Barisan Nasional (BN) menerusi calonnya Mohd Azmawi Fikri Abdul Ghani, manakala tiga PDM dimenangi PAS. Secara tidak rasmi, Mohd Azmawi memenangi kerusi Dun itu selepas memperoleh 9,112 undi berbanding calon PAS Mohd Rizwadi Ismail yang meraih 5,741 undi. Majoriti besar dimenangi BN mewakili Kerajaan Perpaduan iaitu 3,372 undi sekali gus membolehkan parti itu merampas kembali Dun Nenggiri yang sebelum ini dimenangi Bersatu dalam Pilihan Raya Negeri yang lalu. Sementara itu, Bernama melaporkan Setiausaha Agung Umno Datuk Dr Asyraf Wajdi Dusuki sebagai berkata, BN berjaya merampas kembali kerusi Dun Nenggiri.""BN dahulu kalah dengan majoriti 810 undi… kali ini BN menang dengan majoriti besar 3,372 undi,"" katanya menerusi perkongsian video yang disiarkan secara langsung di Facebook beliau malam ini. PRK DUN Nenggiri menyaksikan pertembungan satu lawan satu antara Mohd Azmawi dan Mohd Rizwadi yang mewakili Perikatan Nasional selepas Speaker Dun Kelantan, Datuk Mohd Amar Nik Abdullah mengumumkan pengosongannya pada 19 Jun lalu. Ia selepas bekas penyandangnya Mohd Azizi Abu Naim digugurkan keahlian oleh Bersatu pada 13 Jun."
Terkini: Keputusan PRK Dun Nenggiri,https://www.hmetro.com.my/utama/2024/08/1123896/terkini-keputusan-prk-dun-nenggiri,Nor Fazlina Abdul Rahim,164,"Gua Musang: Calon Barisan Nasional (BN), Mohd Azmawi Fikri Abdul Ghani berjaya merampas kerusi Dewan Undangan Negeri  (DUN) Nenggiri dengan menewaskan calon PAS Mohd Rizwadi Ismail yang mewakili Perikatan Nasional (PN), mengikut keputusan tidak rasmi setakat ini. TIDAK RASMI:  BN menang di kerusi DUN Nenggiri dengan memperoleh 9,112 undi berbanding PAS 5,741 undi. BN menang dengan majoriti 3,372 undi.7.40 malam : [Tidak rasmi] Mohd Azmawi Fikri Abdul Ghani (BN) -  7,931 undi.Mohd Rizwadi Ismail (PAS) - 5,067 undi.Setakat ini, 14 daripada 20 PDM dimenangi BN, manakala dua PDM dimenangi PAS.7.30 malam : [Tidak rasmi] Mohd Azmawi Fikri Abdul Ghani (BN) - 7,115 undi.Mohd Rizwadi Ismail (PAS) - 4,431 undi.BN mendahului dengan majoriti 2,962 undi.7.25 malam : [Tidak rasmi] Mohd Azmawi Fikri Abdul Ghani (BN) - 6,911 undi.Mohd Rizwadi Ismail (PAS) - 4,109 undi.Sebanyak 12 PDM dimenangi BN setakat ini, manakala dua PDM dimenangi PAS. Hanya enam PDM lagi belum selesai pengiraan undi. 7.18 malam :  [Tidak Rasmi] Mohd Azmawi Fikri Abdul Ghani (BN) - 6,305 undi.Mohd Rizwadi Ismail (PAS) - 3,635 undi.<7.15 malam : PDM Kesedar Limau Kasturi menjadi pusat daerah mengundi pertama dimenangi PAS. Sementara 11 PDM dimenangi BN termasuk Tohoi, Sungai Wias, Kuala Sungai, Serian, Pos Simpor, Sungai Puian, Bertam Baru, Star dan Sungai Jenera.7 malam : [Tidak Rasmi] Mohd Azmawi Fikri Abdul Ghani (BN) - 3,447 undi.Mohd Rizwadi Ismail (PAS) - 1,490 undi.Tujuh daripada 20 PDM dimenangi BN setakat ini. 6.52 petang : [Tidak Rasmi] Mohd Azmawi Fikri Abdul Ghani (BN) mendahului dengan 2,278 undi.Mohd Rizwadi Ismail (PAS) - 597 undi.  Tujuh PDM dimenangi BN setakat ini.6.36 petang : [Tidak Rasmi] Barisan Nasional (BN) menang di enam pusat daerah mengundi (PDM) yang ditutup awal, dengan majoriti 1,592 undi. Enam PDM itu adalah Tohoi, Sungai Puian, Kuala Sungai, Sungai Jenera, Pos Simpor dan Pos Sungai Wias. 6.00 petang : 20 Pusat Pengundian ditutup Gua Musang: Proses pengundian bagi Pilihan Raya Kecil (PRK) Dewan Undangan Negeri (Dun) Nenggiri berakhir selepas kesemua 20 pusat pengundian yang dibuka sejak 8 pagi tadi, secara rasminya ditutup. Sebanyak 14 pusat pengundian ditutup pada 6 petang, manakala empat pusat pengundian ditutup jam 2 petang dan dua pusat pengundian lagi ditutup pada 3 petang. Sejurus selepas pusat pengundian ditutup, semua peti undi daripada 46 saluran akan dibawa ke Pusat Penjumlahan Rasmi Undi di Dewan Kompleks Perdana, di sini. Sebelum itu, 20 pusat mengundi dibuka serentak untuk memberi ruang kepada 20,259 pengundi berdaftar melaksanakan tanggungjawab memilih wakil rakyat baharu kawasan itu.  Suruhanjaya Pilihan Raya (SPR) merekodkan peratusan keluar mengundi bagi PRK DUN Nenggiri adalah 71.87 peratus sehingga 4 petang tadi, sekali gus melebihi sasaran ditetapkan. PRK DUN Nenggiri menyaksikan pertembungan satu lawan satu antara calon BN Mohd Azmawi Fikri Abdul Ghani mewakili Kerajaan Perpaduan dan calon PAS, Mohd Rizwadi Ismail mewakili Perikatan Nasional (PN)."
5 tahun lagi sebelum tanah kubur di KL penuh,https://www.hmetro.com.my/utama/2024/08/1123825/5-tahun-lagi-sebelum-tanah-kubur-di-kl-penuh,Essa Abu Yamin,440,"Kuala Lumpur: Kurang daripada lima tahun lagi untuk penuh. Itu situasi Tanah Perkuburan Islam (TPI) kariah masjid di Wilayah Persekutuan Kuala Lumpur berdasarkan ruang kosong di kawasan kepadatan tinggi di ibu negara.Pengarah Jabatan Agama Islam Wilayah Persekutuan, Datuk Mohd Ajib Ismail berkata, 19 TPI kariah masjid di Wilayah Persekutuan Kuala Lumpur mencapai hampir 83 peratus ruang sudah digunakan.""Sehingga Julai 2024, baki keseluruhan TPI kariah di Kuala Lumpur hanya 9,957 lot atau 16.26 peratus sahaja daripada jumlah keseluruhan yang sedia ada sebanyak 61,235 lot kubur.""Baki lot tanah perkuburan yang tinggal itu hanya boleh bertahan untuk menampung pengebumian jenazah bagi tempoh tiga hingga lima tahun akan datang.""Terdapat tujuh Tanah Perkuburan Islam Raudhatul Sakinah (TPIRS) di bawah kendalian Jawi dan mempunyai kapasiti menempatkan sebanyak 145,257 jenazah.Mohd Ajib berkata, sehingga Julai 2024, lot kubur TPIRS hanya berbaki 15,606 lot atau 10.74 peratus saja.""Dengan nisbah baki itu, TPIRS berkenaan dijangka akan mampu beroperasi untuk dua hingga empat tahun lagi.""Untuk TPI di bawah seliaan Dewan Bandaraya Kuala Lumpur (DBKL) di Jalan Kuari, Cheras, Kuala Lumpur ditutup, manakala dua lagi TPI di Jalan Ampang hanya berbaki sekitar 400 lot dan dijangka hanya mampu bertahan kurang daripada dua tahun.""Situasi di TPI Putrajaya yang diselia oleh Perbadanan Putrajaya pula memaparkan situasi yang tidak banyak berbeza dengan ruang lot kubur yang masih berbaki 4,500 lot dan dijangka mampu bertahan untuk tempoh enam hingga tujuh tahun lagi,"" katanya pada Konvensyen Tranformasi Tanah Perkuburan Islam dan Pengurusan Jenazah Tahun 2024 di Kompleks Islam Putrajaya, di sini, hari ini. Mohd Ajib turut memaklumkan bahawa TPI kariah di Wilayah Persekutuan tidak lagi sesuai dinaiktaraf kerana sudah mencapai purata penggunaan sebanyak 82.11 peratus.""Sukar untuk mencari kawasan tanah perkuburan baharu di Kuala Lumpur kerana kepadatan bandar dan pertambahan penduduk serta harga hartanah yang melambung tinggi.""Jawi juga perlu mengambil langkah kontroversi, sama ada tebus guna tanah untuk meletakkan satu lagi lapisan kubur di atas atau menggali jenazah dan mengumpulkan tulang menjadi satu perempat daripada tanah dan tanah yang tinggal akan menjadi tanah perkuburan yang baharu,"" katanya.Jelasnya, walaupun kedua-dua tindakan itu dibenarkan oleh fatwa Mufti Wilayah Persekutuan, ia akan menjadi kontroversi kerana menyentuh sensitiviti agama masyarakat.""Beberapa idea sekular muncul berkait tanah perkuburan di taman.""Terdapat cadangan untuk menaik taraf Raudhatul Sakinah menjadi taman hybrid dan taman awam untuk aktiviti riadah seperti berjoging dan berkelah.""Untuk itu, Jawi perlu bertegas memperjuangkan Raudhatul Sakinah adalah tanah mulia tetap harus dipelihara,"" katanya.Justeru, Mohd Ajib berkata, pihaknya melihat perkara itu adalah satu keperluan yang perlu dirancang dan disediakan bagi umat Islam di Wilayah Persekutuan dalam tempoh terdekat.""Selaras dengan keperluan itu, kajian dan penyelidikan berkaitan perkara berkenaan dibuat dan Jawi sentiasa bersedia untuk membangunkannya jika diberi mandat untuk melaksanakannya,"" katanya."
Jiwa kacau di usia belasan tahun,https://www.hmetro.com.my/utama/2024/08/1123736/jiwa-kacau-di-usia-belasan-tahun,Mohd Jamilul Anbia Md Denin dan Nurul Najwa Mohd Noordin,704,"Kuala Lumpur: ""Harapan menggunung diletakkan ibu bapa menyebabkan saya jadi tertekan. Kalau boleh saya mesti menjadi pelajar paling cemerlang di sekolah,"" ujar seorang remaja yang mahu dikenali sebagai Bella (nama samaran), 16. Menurutnya, emosinya menjadi 'kacau' apabila gagal mencapai sasaran ditetapkan walaupun sudah berjuang sehabis baik. ""Reaksi sedih dan marah ibu bapa (susulan kegagalannya) menyebabkan saya menjadi murung dan hilang semangat. ""Keluarga sering memberi tekanan tinggi berkaitan prestasi akademik. Mereka akan menekan saya serta memandang rendah. Saya bukanlah tidak berusaha tapi kadang-kadang usaha keras itu tidak semestinya membuahkan hasil terbaik,"" katanya kepada Harian Metro. Menurut Bella, persepsi negatif menyebabkan dia berasa tidak berguna dan tidak diperlukan dalam keluarga. ""Malah pernah sampai satu tahap saya pernah mencuba melukai diri. Sepatutnya mereka memberikan kata-kata motivasi dan bukannya mewujudkan suasana negatif,"" katanya yang pernah menoreh tangan menggunakan pisau. Seorang lagi remaja, Sofea (bukan nama sebenar), 15, berkata, kerap digelar bantut, ketot dan 'hobbit' pendek menyebabkan dia hilang semangat serta keyakinan diri. Menurutnya, fizikalnya tidak mencapai ketinggian purata bagi remaja perempuan berusia 15 tahun iaitu setinggi 155 sentimeter (cm). ""Saya hanya memiliki tinggi 130cm. Secara tidak langsung saya menjadi pelajar paling rendah di kelas. Ada kawan-kawan selalu menyindir atau mengejek bentuk fizikal kerdil saya. ""Malah, saya seolah-olah dipulau apabila tidak mempunyai ramai kawan di sekolah. Pernah sampai satu tahap saya minta diberhentikan sekolah namun dilarang oleh ibu bapa,"" katanya. Menurutnya, dia pernah cuba mengabaikan perasaan sedih dialami namun ia sebaliknya menyebabkan jiwa kian tertekan. ""Saya jadi murung dan lebih gemar 'menyorok' di dalam bilik. Saya lebih gemar menghabiskan masa menonton YouTube atau drama Korea berbanding bergaul dengan rakan sebaya,"" katanya. Menurutnya, dia pernah cuba mendapatkan bantuan daripada cikgu kaunselor dan meminta nasihatnya untuk membuang tabiat berfikiran negatif. ""Apa yang saya lakukan kini adalah mencari cara untuk menenangkan jiwa dan 'bangun' semula daripada masalah yang dihadapi,"" katanya yang bersekolah di Cheras di sini. Sementara itu, Shafiq (nama samaran), 16, berkata, persahabatannya bersama rakan sekolah yang 'toksik' menjadi punca dia mengalami tekanan mental dan emosi. ""Walaupun saya berkawan dengan mereka, namun sedar tak sedar mereka spesies yang suka mempermainkan diri saya. ""Bahasa digunakan agak kesat malah saya sering menjadi bahan 'kutukan' dan dipersenda sama ada di luar atau di dalam kumpulan WhatsApp. ""Mungkin mereka merasakan saya jenis senang dibuli dan takut hilang kawan,"" katanya yang bersekolah di Sungai Buloh, Selangor. Menurutnya, itu menjadi punca dia semakin malas untuk pergi ke sekolah, namun dia terpaksa melawan perasaan itu kerana tidak mahu mengecewakan keluarganya dengan prestasi pendidikan yang teruk. Dalam pada itu, seorang lagi remaja lelaki, Hafiz (nama samaran), 16, berkata, dia tidak menafikan dia juga dia berhadapan dengan perasan murung dan sedih yang berpunca daripada masalah keluarga dan rakan sebaya. ""Hubungan kekeluargaan ini sangat penting dan berharga, namun, saya sering bergaduh teruk dengan adik-beradik saya hingga memberi kesan buruk kepada emosi. Saya juga terkesan dengan kawan 'talam dua muka' yang sering menceritakan masalah sensitif saya kepada orang lain.Tekanan akademik antara punca murungPenyakit mental dikenal pasti menjadi masalah kesihatan kedua utama di Malaysia selepas penyakit jantung. Dapatan berdasarkan Tinjauan Kesihatan Remaja oleh Institut Kesihatan Umum Kementerian Kesihatan Malaysia (KKM) mendapati masalah kesihatan mental dalam kalangan pelajar sekolah kian membimbangkan.  Antara punca gangguan mental berkenaan termasuklah tekanan akademik, penggunaan media sosial yang tidak terkawal, masalah keluarga, desakan rakan sebaya dan harapan tinggi ibu bapa terhadap pencapaian pelajar dalam peperiksaan. Pakar Kesihatan Awam, Dr Nurashikin Ibrahim berkata, peningkatan peratusan rasa sunyi dalam kalangan remaja adalah salah satu simptom penyakit mental. Menurutnya, ia bukan disebabkan golongan itu tidak mempunyai kawan sebaliknya kurang berkomunikasi bersama ibu bapa. ""Selain itu, peningkatan isu kesihatan mental dalam kalangan pelajar dipengaruhi beberapa faktor antaranya tekanan akademik susulan persaingan sengit dari segi akademik, termasuk jangkaan tinggi daripada orang sekeliling. ""Tindakan mengejar kecemerlangan akademik anak-anak dalam kalangan ibu bapa akhirnya menyumbang kepada stres, kebimbangan dan kemurungan kepada anak-anak,"" katanya. Kemurungan sama ada di pelbagai peringkat usia perlu didiagnosis sebelum rawatan selanjutnya diberikan. Sementara itu, Timbalan Menteri Kesihatan Datuk Lukanisman Awang Sauni memaklumkan sebanyak 317 kes cubaan bunuh diri dalam kalangan remaja dan dewasa berjaya diselesaikan setakat 20 Julai lalu sejak inisiatif talian Bantuan Krisis Kesihatan Mental (HEAL) 15555 diperkenalkan pada 2022. Menurutnya, Program Malaysia Suicide Awareness Voice of Hope (MySAVE) juga berjaya mengelakkan tingkah laku bunuh diri melalui penulisan media yang berkesan. Kadar kemurungan remaja semakin meningkat"
Kadar kemurungan remaja semakin meningkat,https://www.hmetro.com.my/utama/2024/08/1123724/kadar-kemurungan-remaja-semakin-meningkat,Mohd Jamilul Anbia Md Denin dan Nurul Najwa Mohd Noordin,835,"Kuala Lumpur: Angka semakin membingungkan apabila satu daripada lima remaja di Malaysia disahkan mengalami masalah kemurungan manakala dua daripada lima mengalami kebimbangan. Tinjauan Kesihatan dan Morbiditi Malaysia turut mendapati satu daripada 10 remaja Malaysia turut mengalami masalah tekanan emosi. Pakar psikiatri Hospital Pakar KPJ Ampang Puteri, Dr Azhar Md Zain berkata, lebih membimbangkan apabila dapatan Tinjauan Kesihatan Mental Kebangsaan 2017 mendapati sekurang-kurangnya satu daripada 10 anak muda atau 10 peratus daripada 5.5 juta belia di negara ini pernah terfikir untuk membunuh diri. Beliau berkata, golongan remaja merujuk kumpulan usia antara 13 hingga 17 tahun dan lebih separuh daripada golongan ini berada di sekolah. ""Remaja adalah aset berharga untuk negara kerana mereka akan menjadi pemimpin masa depan, yang akan terus memacu dan mengekalkan pembangunan negara. Mereka dianggap sebagai kumpulan penduduk yang paling sihat. ""Isu kemurungan remaja kerap berlaku pada tahap peralihan usia kesan perubahan fizikal, tekanan rakan sebaya, kebimbangan sosial selain sikap gemar memberontak. ""Penyelidikan terkini mendapati bahawa kadar kemurungan remaja semakin meningkat dan isu ini kian mencabar ketika proses kanak-kanak membesar untuk menjadi dewasa,"" katanya. Menurutnya, gangguan mental dan emosi dikenali sebagai kemurungan remaja tidak jauh bezanya dengan kemurungan golongan dewasa. ""Walau bagaimanapun, otak remaja secara struktur berbeza daripada otak orang dewasa. Remaja yang mengalami kemurungan juga mempunyai perbezaan hormon dan tahap yang berbeza neurotransmitter iaitu bahan kimia utama dalam otak yang mempengaruhi bagaimana sel-sel otak berkomunikasi antara satu sama lain,"" katanya. Beliau berkata, hormon ini memainkan peranan penting dalam mengawal mood dan tingkah laku remaja. ""Neurotransmiter adalah penting terhadap pemahaman kita berkaitan isu kemurungan termasuk serotonin, dopamin dan norepinephrine. Tahap neurotransmitter yang rendah mungkin menyumbang kepada gejala kemurungan. ""Kemurungan boleh dikaitkan dengan tahap tekanan yang tinggi, kebimbangan dan paling serius adalah tindakan membunuh diri. Walau bagaimanapun, gejala pada remaja mungkin berbeza berbanding orang dewasa,"" katanya. Menurutnya, sebagai remaja, kemurungan juga boleh menjejaskan aspek kehidupan peribadi mereka, persekolahan, pekerjaan, sosial, kehidupan keluarga, dan boleh membawa kepada pengasingan sosial serta masalah lain. Beliau menambah, remaja perempuan berisiko menghadapi kemurungan tiga kali lebih tinggi berbanding lelaki. ""Perbezaan dalam kadar kemurungan boleh dikaitkan dengan perbezaan kadar perubahan fizikal antara lelaki dan perempuan. ""Proses akil baligh biasanya bermula lebih awal bagi wanita dan perubahan hormon ini cenderung menyebabkan remaja perempuan lebih sensitif terhadap isu bagaimana orang lain memahami mereka,"" katanya. Dr Azhar berkata, peningkatan kadar kemurungan dalam kalangan remaja juga berkait rapat dengan peningkatan populariti dan penggunaan telefon pintar. ""Rata-rata golongan remaja kini terjebak dengan media sosial dan menghabiskan jumlah masa yang banyak melalui penggunaan telefon pintar. ""Ini dibuktikan apabila Tinjauan Kesihatan dan Morbiditi Kebangsaan 2017 mendapati enam daripada tujuh remaja sekolah di Malaysia adalah pengguna internet yang aktif. Dua daripada mereka adalah golongan 'penagih media sosial' dengan pelajar tingkatan lima menunjukkan kadar ketagihan Internet tertinggi. ""Dapatan mendapati ia membabitkan 38 peratus pelajar tingkatan lima berbanding 18 peratus pelajar tingkatan 1,"" katanya.  Masalah kemurungan dan tekanan emosi ini diburukkan lagi apabila remaja Malaysia terdedah menjadi mangsa buli siber di media sosial.  ""Satu kajian dilakukan Tabung Kecemasan Kanak-kanak Antarabangsa Pertubuhan Bangsa-Bangsa Bersatu mendapati Malaysia menduduki tempat kedua di Asia pada tahun 2020 untuk buli siber dalam kalangan belia. Ini membuktikan bahawa buli siber kian menjadi masalah utama di negara ini. ""Penggunaan telefon pintar dan media sosial nampaknya saling berkait rapat dengan peningkatan kadar kemurungan dalam kalangan remaja,"" katanya. Pada masa sama, beliau mengakui masalah ini lebih ketara dialami golongan remaja perempuan berbanding remaja lelaki. ""Salah satu sebab mungkin kerana remaja perempuan menghabiskan lebih banyak masa untuk bersosial menggunakan telefon pintar termasuk menghantar mesej dan berinteraksi di media sosial. ""Manakala remaja lelaki lebih cenderung menggunakan telefon pintar mereka untuk bermain permainan. Ini antara faktor peningkatan isu kesihatan mental dan kesejahteraan psikologi yang lebih serius terhadap remaja wanita,"" katanya. Tambahnya, satu kajian mendapati bahawa kadar kemurungan juga sejajar dengan jumlah masa yang dihabiskan remaja di dalam media sosial.Komunikasi penawar sebenarTerapi tingkah laku kognitif atau terapi interpersonal (IPT) dapat membantu remaja yang mengalami masalah kemurungan. Pakar Psikiatri, Dr Azhar Md Zain berkata, IPT bertujuan untuk mengukuhkan hubungan peribadi dengan memperbaiki kemahiran komunikasi dan penyelesaian masalah. ""Ibu bapa atau penjaga perlu mengambil bahagian dalam sesi terpilih. Gabungan antara ubat dan psikoterapi adalah rawatan yang sering disediakan kepada golongan remaja yang mengalami kemurungan. ""Psikoterapi itu berkesan untuk merawat remaja tertekan yang sudah beralih kepada penyalahgunaan bahan, dan tingkah laku yang merosakkan diri,"" katanya. Dalam pada itu, Azhar tidak menafikan golongan remaja bermasalah ini mengalami kesukaran untuk membezakan isu 'kebangkitan' dan 'kejatuhan' yang menjadi proses alam remaja. Katanya, ibu bapa seharusnya berbincang bersama anak mereka untuk menentukan sama ada mereka (remaja) mampu menguruskan perasaan yang mencabar atau melalui kehidupan yang dilihat berat. ""Jika gejala kemurungan itu berterusan, tolonglah berinteraksi dengan anak remaja anda. Berbincang juga dengan doktor atau pakar kesihatan mental terlatih seperti doktor keluarga atau pakar pediatrik. Ini adalah permulaan yang baik untuk membantu remaja bermasalah. ""Gejala kemurungan tidak mungkin bertambah baik dengan sendirinya dan ia mungkin bertambah teruk atau membawa kepada masalah lain jika tidak dirawat. ""Kongsi kebimbangan remaja dengan ibu bapa, rakan rapat, pemimpin rohani, guru atau seseorang yang boleh dipercayai,"" katanya.Jiwa kacau di usia belasan tahun"
Pengundi Dun Nenggiri pilih wakil rakyat baharu hari ini,https://www.hmetro.com.my/utama/2024/08/1123661/pengundi-dun-nenggiri-pilih-wakil-rakyat-baharu-hari-ini,Nor Fazlina Abdul Rahim,222,"Gua Musang: Seramai 20,259 pengundi berdaftar akan memilih wakil rakyat baharu pada Pilihan Raya Kecil (PRK) Dewan Undangan Negeri (Dun) Nenggiri, hari ini.Sebanyak 20 pusat mengundi membabitkan 46 saluran dibuka serentak mulai 8 pagi hingga 6 petang, dengan enam daripadanya akan ditutup lebih awal.Empat pusat mengundi akan ditutup 2 petang iaitu Sekolah Kebangsaan (SK) Tohoi, Pusat Pendidikan Komuniti Pos Gob, SK Sri Permai dan SK Kuala Sungai, manakala dua lagi ditutup 3 petang iaitu Dewan Orang Ramai Pos Simpor dan SK Pulat.Proses penjumlahan undi pula akan berlangsung di Dewan Perdana, Majlis Daerah Gua Musang dan Suruhanjaya Pilihan Raya (SPR) menjangkakan keputusan dapat diumumkan seawal 9 malam. Berdasarkan statistik SPR, daripada 20,259 pengundi berdaftar, 14 anggota polis mengundi secara pos yang menyaksikan tiada pusat mengundi awal dibuka, manakala secara keseluruhan sebanyak 43 kertas undi pos sudah dikeluarkan pada 5 Ogos lalu kepada individu yang berhak.PRK Dun Nenggiri menyaksikan pertembungan satu lawan satu antara calon BN, Mohd Azmawi Fikri Abdul Ghani dancalon dari Perikatan Nasional (PN), Mohd Rizwadi Ismail.Ia diadakan berikutan kekosongan kerusi yang diumumkan Speaker Dun Kelantan, Datuk Mohd Amar Nik Abdullah pada 19 Jun lalu, selepas bekas penyandangnya Mohd Azizi Abu Naim digugurkan keahlian oleh Bersatu pada 13 Jun.Pada Pilihan Raya Negeri (PRN) Kelantan Ogos tahun lalu, calon BN Ab Aziz Yusoff tewas kepada Mohd Azizi yang bertanding di bawah tiket PAS mewakili PN dengan majoriti 810 undi."
Mayat wanita sudah berulat ditemukan terapung dalam longkang,https://www.hmetro.com.my/utama/2024/08/1123657/mayat-wanita-sudah-berulat-ditemukan-terapung-dalam-longkang,Ruwaida Md Zain,162,"Shah Alam: Mayat seorang wanita dijumpai terapung di dalam longkang besar berhampiran Perumahan Dillenia, Seksyen U11, Bukit Bandaraya, di sini, petang semalam.Ketua Polis Daerah Shah Alam, Asisten Komisioner Mohd Iqbal Ibrahim berkata, pihak polis menerima maklumat berhubung penemuan itu daripada orang awam pada 6.30 petang.""Hasil siasatan awal mendapati si mati adalah seorang wanita, namun identiti si mati belum dapat dikenal pasti. ""Siasatan juga mendapati, keadaan si mati ketika dijumpai hanya berpakaian baju dan seluar dalam serta keadaan mayat sudah berulat. ""Pemeriksaan oleh pihak forensik Ibu Pejabat Polis Kontinjen Selangor ke atas badan si mati mendapati tiada kesan pergelutan atau kecederaan lain-lain yang boleh menyebabkan kematiannya,"" katanya dalam satu kenyataan.Mohd Iqbal berkata, mayat dihantar ke Unit Perubatan Forensik Hospital Shah Alam bagi proses bedah siasat pada hari ini bagi mengenal pasti punca kematian si mati.""Siasatan diklasifikasikan kes mati mengejut. ""Mana-mana individu yang mempunyai maklumat lanjut boleh menghubungi Pegawai Penyiasat Inspektor Izzman Mohd Idrus di talian 013-4003355,"" katanya."
Nama Malaysia digeruni lawan,https://www.hmetro.com.my/utama/2024/08/1123651/nama-malaysia-digeruni-lawan,Hafiz Ithnin,479,"Kuala Lumpur: Berkerjaya sebagai anggota polis di Unit Tindakan Khas (UTK), pemuda berusia 35 tahun ternyata berbangga setiap kali kejohanan bina badan yang disertainya di luar negara mampu mengibarkan Jalur Gemilang. Dia juga mengakui, apabila bertanding di pentas antarabangsa nama Malaysia antara yang digeruni pihak lawan kerana peserta negara mempunyai sejarah rekod cemerlang di dalam arena bina badan dunia. Pernah bergelar penjelajah negara merentasi Greenland sejauh 550 kilometer (km) pada 2014, pemilik nama Muhamad Shaiful Hisyam Abd Aziz mula serius di dalam sukan bina badan sejak 2021. Namun, dia mula terbabit secara rekreasi pada 2008. Sejak terbabit di dalam bina badan secara serius, Shaiful sentiasa berada di kedudukan podium. Bukan sahaja di Malaysia malah sehingga ke luar negara. Terkini, dia berjaya berada di tangga kedua di dalam kejohanan Asian Bodybuilding And Physique Sport Championships 2024 di Batam, Indonesia. Antara kejayaan yang diraih di peringkat antarabangsa ialah Asean Championship di Batam, Indonesia 2023 tempat ketiga, Asian Championship di Nepal tempat keempat pada 2023 dan World Championship di Korea 2023 tempat keenam. Katanya, kejayaan demi kejayaan yang diraih sebenarnya bukan sekadar kepuasan peribadi, tetapi mempunyai pelbagai matlamat lain antaranya menonjolkan kemampuan anggota Polis Diraja Malaysia (PDRM) di dalam UTK yang mempunyai susuk badan yang cergas ketika bertugas. ""Ketika bertanding di luar negara, saya memang memaklumkan kepada rakan peserta yang lain, bahawa saya seorang anggota polis.  ""Perkara ini  untuk menonjolkan anggota polis Malaysia mempunyai tahap kecergasan yang baik. ""Malah, ia juga sebagai satu imej kecerdasan yang tinggi apabila saya memikul tanggungjawab sebagai petugas keselamatan kepada Perdana Menteri, Datuk Seri Anwar Ibrahim ketika berada di khalayak ramai,"" katanya. Katanya, perkara paling utama pastinya ingin menonjolkan nama Malaysia di peringkat dunia di dalam dunia bina badan. Menurutnya, ia juga sebagai satu legasi yang perlu dipertahan oleh penggiat bina badan terdahulu yang berjaya mengharumkan nama Malaysia di peringkat dunia. Jelasnya, kejayaannya di pelbagai peringkat antarabangsa juga mencerminkan kemerdekaan Malaysia yang memberi kebebasan kepada rakyatnya untuk memilih gaya hidup sihat yang diinginkan. ""Kemerdekaan bagi saya mempunyai maksud yang begitu luas. Ia bukan sekadar kebebasan daripada dijajah oleh bangsa lain tetapi ia juga membawa kepada maksud yang begitu inklusif antaranya cara pemikiran, kemampuan kita untuk memilih gaya hidup dan paling penting menjadi rakyat yang bertanggungjawab kepada negara serta mampu mengharumkan nama Malaysia di luar negara,"" katanya. Katanya, sebagai anak Malaysia dia merasa bangsa apabila berada di luar negara kerana negara ini amat dikenali oleh disegani oleh rakan pesaing lain yang bukan sekadar disebabkan kemampuan atlit ketika beraksi malah kemakmuran Malaysia itu sendiri. ""Saya berharap keharmonian dan kebebasan yang dinikmati pada hari ini dapat dipertahankan untuk generasi pada masa depan kerana kemerdekaan itu mempunyai kesan yang baik untuk rakyat untuk maju. ""Bagi saya kemerdekaan itu juga membawa maksud kemampuan kita untuk memilih gaya hidup yang baik dan sihat. Perkara ini yang sebenarnya antara yang perlu diberi perhatian supaya rakyat Malaysia mempunyai hidup yang sihat dan positif bukan sahaja tubuh badan malah mental,"" katanya."
Teruja lihat bakat baru,https://www.hmetro.com.my/utama/2024/08/1123613/teruja-lihat-bakat-baru,Najiy Jefri,408,"CINTA lokasi bukanlah asing dalam dunia lakonan, malah ia sering menjadi topik perbualan hangat dalam industri hiburan.   Ramai pelakon yang bertemu jodoh di lokasi penggambaran di mana hubungan yang terjalin bermula daripada babak lakonan hingga menjadi kenyataan.   Bagaimanapun, bagi pelakon kacak, Mierul Aiman, dia tidak begitu jelas mengenai tafsiran cinta lokasi kerana sebagai pelakon dia hanya memiliki objektif atau matlamat yang jelas mengenai tanggungjawabnya sebagai pelakon.""Makna cinta lokasi itu saya tidak begitu faham sebab saya hanya berlakon berpandukan skrip yang diberikan.""Setiap pelakon bekerja keras dengan pasukan produksi untuk menyiapkan sesuatu naskhah itu. ""Lagipun misi dan objektif saya jelas iaitu menyampaikan sesuatu naskhah itu dengan sebaik mungkin mengikut jalan cerita yang ditulis,"" katanya.  Ditanya adakah dia seorang pelakon yang 'menjarakkan' dirinya daripada terjebak dengan cinta lokasi, Mierul mempunyai jawapan tersendiri.""Sebagai individu saya sentiasa menumpahkan sepenuh kasih sayang terhadap setiap apa yang saya lakukan dalam hidup termasuklah  untuk makanan, keluarga, kerjaya, kawan, serta rakan pelakon.""Bagi saya dengan berkasih sayang serta ikhlas, ia mampu menterjemahkan setiap perkara yang kita lakukan. Begitu juga dengan setiap kerja yang sudah diamanahkan,"" katanya.   Mengakui tahun ini memberi peluang kepada dirinya untuk menjayakan beberapa naskhah yang mempunyai tema cinta, Mierul mengaku optimis dan berharap kanvas seninya akan terus berkembang.""Betul, tahun ini saya ada dua naskhah yang memerlukan saya menjayakan babak percintaan. Pertama adalah drama bersiri berjudul Projek: Exit serta Dari Mata Turun Ke Hati (DMTKH) ""Menerusi drama DMTKH ini, saya mempunyai dua bahagian watak yang berbeza iaitu watak yang berjiwa keras serta sisi yang ke positif.""Berpeluang bekerja di bawah arahan Michael Ang, saya akui lebih bertanggungjawab untuk melunaskan karya ini.""Michael adalah pengarah yang tegas, tapi dia tidak mengehadkan kami untuk berkongsi segala idea yang ingin kami hidangkan kepada penonton,"" katanya.  Menariknya mengenai drama DMTKH, ia  mengisahkan Jai, seorang samseng yang jatuh cinta dengan Iris Sofea, seorang gadis yang tidak sempurna penglihatan.  Menyentuh mengenai kerjasama bersama bakat baharu yang juga Naib Juara Dewi Remaja 2023 iaitu Arabella Ellen, Mierul berkata, dia berasa teruja dan kagum dengan bakat-bakat kelahiran Dewi dan Hero Remaja.""Ia menyedarkan saya yang pelakon-pelakon baharu keluaran Hero dan Dewi Remaja ini mempunyai kekuatan dan keunikan tersendiri.""Mereka tahu apa yang ingin dihidangkan kepada penonton. Kami sentiasa belajar antara satu sama lain.""Menerusi drama ini penonton dapat melihat walaupun barisan pelakon  terdiri daripada bakat baharu, tapi mereka mampu memberikan sesuatu yang segar daripada segi kemahiran, idea dan apa yang ingin mereka tonjolkan,"" katanya."
"Tersesat 19 hari, setiap hari Nur Maisarah laung azan ketika mula berjalan",https://www.hmetro.com.my/utama/2024/08/1123554/tersesat-19-hari-setiap-hari-nur-maisarah-laung-azan-ketika-mula-berjalan,Noor Hidayah Tanzizi,650,"Kuala Lumpur: Walaupun pengalaman antara hidup dan mati apabila tersesat dalam hutan selama 19 hari ketika mengikuti ekspedisi ke puncak Gunung Tahan, Pahang sudah 16 tahun berlalu, kenangan itu masih kekal diingati wanita ini.   Malah, ia terus menggamit kenangan Nur Maisarah Sameaun, 37, setiap kali media melaporkan kehilangan individu di hutan yang membuatnya teringat survival di hutan seorang diri tanpa makanan dan hanya bergantung dengan air sungai.   Berkongsi kisahnya, Nur Maisarah berkata, sehingga kini dia mensyukuri nikmat dan peluang diberikan Allah SWT untuknya meneruskan kehidupan biarpun menempuh cabaran disifatkan detik paling menakutkan sepanjang 19 hari kehilangannya.   ""Selepas kes saya ada seorang lelaki yang dilaporkan hilang di Gunung Yong Yap, namun masih belum ditemukan sehingga kini dan beberapa kes lain seperti kehilangan Mohammad Asyraf Hassan (berusia 29 tahun) atau Acap lima tahun lalu serta terbaru seorang anggota tentera yang dilaporkan hilang di hutan di Sarawak.   ""Semua itu mengamit memori saya meskipun kisahnya tidak sama tetapi sebagai orang yang pernah melalui situasi itu ia memang memberi kesan, membuat saya kembali mengenang cerita lama yang menjadi kenangan tidak akan dilupakan.   ""Ia sangat mendebarkan terutama apabila waktu malam tetapi saya bersyukur tidak pernah terserempak haiwan berbisa atau buas serta kejadian mistik sepanjang tempoh itu,"" katanya kepada Harian Metro ketika dihubungi, baru-baru ini.   Mengimbas cerita, ibu kepada tiga anak itu berkata, punca kehilangannya adalah kerana dia mahu berjalan di lokasi yang dilihat indah ketika sebelum tiba di puncak, namun tersalah arah sebelum gagal menemui jalan ke lokasi rakan lain.   Menurutnya, ketika itu dia masih menuntut di Universiti Teknologi Mara Malaysia (UiTM) Arau, Perlis dan aktiviti itu disertai 36 penuntut bersama dua guru pengiring serta tiga pemandu arah.   ""Ketika itu kami sudah mahu pulang dan bersiap untuk turun ke bawah dan saya ada masa terluang sedikit selepas selesai membantu enam rakan mengemas barang untuk turun terlebih dulu, manakala rakan lain buat urusan masing-masing.   ""Saya fikir lokasi itu tidak jauh dan orang di puncak masih boleh melihat keadaan di bawah selain ketika itu saya fikir khemah boleh menjadi penanda arah, jadi tidaklah bimbang sangat, cuma apabila saya tersalah jalan dan melihat sudah tiada khemah kerana sudah dikemas, buat saya panik.   ""Saya pula terus berjalan hingga terus tersalah jalan dan masuk ke kawasan hutan lebih tebal. Ketika itu memang panik tetapi saya cuba kawal diri dan sentiasa berfikiran positif yang saya akan ditemui dan diselamatkan,"" katanya.   Katanya, ketika itu dia membawa beg sandang milik rakan dan hanya ada makanan segera dan sepeket coklat 'choki-choki' namun memilih untuk tidak memakannya kerana menjadikan ia sebagai bekalan ketika darurat, manakala coklat itu disimpan di poket seluar dipakainya.   ""Saya jerit panggil nama kawan tetapi tiada balasan dan saya ambil keputusan tinggal barang dalam beg seperti tuala bagi dijadikan petanda kepada orang yang mencari. Tetapi hari beg itu hilang buatkan saya hanya makan choki-choki selama tiga hari selebihnya bergantung dengan air sungai saja.   ""Saya masih positif selama seminggu dan tetap fikir orang akan menemui saya tidak lama lagi dan setiap kali lapar saya akan membayangkan makanan kegemaran ketika minum air sungai tetapi masuk minggu kedua semangat saya sudah mula down, malah saya hampir lemas selepas tergelincir.   ""Nasib baik saya dapat berpijak pada batu dan selepas tenang serta imbangkan badan saya berpaut pada tebing namun cermin mata sudah hilang ketika itu.   ""Saya berehat selama lima hari dan selepas itu mula berjalan lagi sebelum akhirnya berjaya menemui trek jalan yang membawa saya ke kem yang ada pendaki lain,"" katanya yang menetap di Pasir Udang, Johor.  Nur Maisarah berkata, dia pernah terfikir untuk Allah menarik nyawanya terutama ketika hampir lemas, namun dia menyedari semua yang berlaku itu membuatkan dirinya berfikir peluang diberikan Allah untuknya terus bertahan adalah supaya tidak terus berputus asa.  ""Semua yang berlaku bukti kekuasaan Allah dan saya terfikir adakah saya masuk ke alam ghaib tetapi saya tidak pula nampak sesiapa dan tidak mendengar suara sesiapa. Setiap hari saya akan azan ketika mula berjalan, baca surah yang diingati dan berdoa serta solat mengikut waktu,"" katanya."
"Tersesat 19 hari, setiap hari Nur Maisarah laung azan ketika mula berjalan",https://www.hmetro.com.my/utama/2024/08/1123554/tersesat-19-hari-setiap-hari-nur-maisarah-laung-azan-ketika-mula-berjalan,Noor Hidayah Tanzizi,650,"Kuala Lumpur: Walaupun pengalaman antara hidup dan mati apabila tersesat dalam hutan selama 19 hari ketika mengikuti ekspedisi ke puncak Gunung Tahan, Pahang sudah 16 tahun berlalu, kenangan itu masih kekal diingati wanita ini.   Malah, ia terus menggamit kenangan Nur Maisarah Sameaun, 37, setiap kali media melaporkan kehilangan individu di hutan yang membuatnya teringat survival di hutan seorang diri tanpa makanan dan hanya bergantung dengan air sungai.   Berkongsi kisahnya, Nur Maisarah berkata, sehingga kini dia mensyukuri nikmat dan peluang diberikan Allah SWT untuknya meneruskan kehidupan biarpun menempuh cabaran disifatkan detik paling menakutkan sepanjang 19 hari kehilangannya.   ""Selepas kes saya ada seorang lelaki yang dilaporkan hilang di Gunung Yong Yap, namun masih belum ditemukan sehingga kini dan beberapa kes lain seperti kehilangan Mohammad Asyraf Hassan (berusia 29 tahun) atau Acap lima tahun lalu serta terbaru seorang anggota tentera yang dilaporkan hilang di hutan di Sarawak.   ""Semua itu mengamit memori saya meskipun kisahnya tidak sama tetapi sebagai orang yang pernah melalui situasi itu ia memang memberi kesan, membuat saya kembali mengenang cerita lama yang menjadi kenangan tidak akan dilupakan.   ""Ia sangat mendebarkan terutama apabila waktu malam tetapi saya bersyukur tidak pernah terserempak haiwan berbisa atau buas serta kejadian mistik sepanjang tempoh itu,"" katanya kepada Harian Metro ketika dihubungi, baru-baru ini.   Mengimbas cerita, ibu kepada tiga anak itu berkata, punca kehilangannya adalah kerana dia mahu berjalan di lokasi yang dilihat indah ketika sebelum tiba di puncak, namun tersalah arah sebelum gagal menemui jalan ke lokasi rakan lain.   Menurutnya, ketika itu dia masih menuntut di Universiti Teknologi Mara Malaysia (UiTM) Arau, Perlis dan aktiviti itu disertai 36 penuntut bersama dua guru pengiring serta tiga pemandu arah.   ""Ketika itu kami sudah mahu pulang dan bersiap untuk turun ke bawah dan saya ada masa terluang sedikit selepas selesai membantu enam rakan mengemas barang untuk turun terlebih dulu, manakala rakan lain buat urusan masing-masing.   ""Saya fikir lokasi itu tidak jauh dan orang di puncak masih boleh melihat keadaan di bawah selain ketika itu saya fikir khemah boleh menjadi penanda arah, jadi tidaklah bimbang sangat, cuma apabila saya tersalah jalan dan melihat sudah tiada khemah kerana sudah dikemas, buat saya panik.   ""Saya pula terus berjalan hingga terus tersalah jalan dan masuk ke kawasan hutan lebih tebal. Ketika itu memang panik tetapi saya cuba kawal diri dan sentiasa berfikiran positif yang saya akan ditemui dan diselamatkan,"" katanya.   Katanya, ketika itu dia membawa beg sandang milik rakan dan hanya ada makanan segera dan sepeket coklat 'choki-choki' namun memilih untuk tidak memakannya kerana menjadikan ia sebagai bekalan ketika darurat, manakala coklat itu disimpan di poket seluar dipakainya.   ""Saya jerit panggil nama kawan tetapi tiada balasan dan saya ambil keputusan tinggal barang dalam beg seperti tuala bagi dijadikan petanda kepada orang yang mencari. Tetapi hari beg itu hilang buatkan saya hanya makan choki-choki selama tiga hari selebihnya bergantung dengan air sungai saja.   ""Saya masih positif selama seminggu dan tetap fikir orang akan menemui saya tidak lama lagi dan setiap kali lapar saya akan membayangkan makanan kegemaran ketika minum air sungai tetapi masuk minggu kedua semangat saya sudah mula down, malah saya hampir lemas selepas tergelincir.   ""Nasib baik saya dapat berpijak pada batu dan selepas tenang serta imbangkan badan saya berpaut pada tebing namun cermin mata sudah hilang ketika itu.   ""Saya berehat selama lima hari dan selepas itu mula berjalan lagi sebelum akhirnya berjaya menemui trek jalan yang membawa saya ke kem yang ada pendaki lain,"" katanya yang menetap di Pasir Udang, Johor.  Nur Maisarah berkata, dia pernah terfikir untuk Allah menarik nyawanya terutama ketika hampir lemas, namun dia menyedari semua yang berlaku itu membuatkan dirinya berfikir peluang diberikan Allah untuknya terus bertahan adalah supaya tidak terus berputus asa.  ""Semua yang berlaku bukti kekuasaan Allah dan saya terfikir adakah saya masuk ke alam ghaib tetapi saya tidak pula nampak sesiapa dan tidak mendengar suara sesiapa. Setiap hari saya akan azan ketika mula berjalan, baca surah yang diingati dan berdoa serta solat mengikut waktu,"" katanya."
"Ya Allah, Ya Allah, Ya Allah - Jeritan terakhir pembantu juruterbang nahas Elmina",https://www.hmetro.com.my/utama/2024/08/1123516/ya-allah-ya-allah-ya-allah-jeritan-terakhir-pembantu-juruterbang-nahas-elmina,Amalia Azmi &amp; Fuad Nizam,214,"Kuala Lumpur: Transkrip perakam suara kokpit milik pesawat Beechcraft Model 390 (Premier 1), N28JV yang terhempas di Elmina, Shah Alam tahun lalu, mendedahkan detik akhir dialami juruterbang yang panik dan ketakutan ketika tragedi itu.  Transkrip dikeluarkan Biro Penyiasatan Kemalangan Udara (AAIB) menerusi Laporan Akhir nahas kemalangan udara itu hari ini, menunjukkan juruterbang berkomunikasi dengan menara kawalan di Subang sejurus sebelum mendarat.  Ketika menghampiri Lapangan Terbang Sultan Abdul Aziz Shah, pesawat sudah mendapat kebenaran untuk mendarat oleh menara kawalan.  Pada  jam 06:48:56.9 (Koordinasi Masa Sejagat/Coordinated Universal Time) bunyi klik dirakam melalui mikrofon di kawasan kokpit atau sumber bunyi.  Ini menunjukkan lift dump spoilers pesawat diaktifkan. Satu minit kemudian, bunyi yang serupa dengan nada amaran lift dump kedengaran, berlarutan selama 1.5 saat.  Pembantu Juruterbang (SIC), yang menjadi juruterbang menerbangkan pesawat, menyatakan kebimbangan, menyedari ada sesuatu yang tidak kena.  Jam 06:49:00.0SIC:  Woah woah woah woah woah woah woah woah. Apa yang sedang berlaku?Menurut laporan itu, nada amaran lift dump terus kedengaran sehingga tamat rakaman.Dalam 10 saat terakhir,  Enhanced Ground Proximity Warning System diaktifkan, dengan amaran seperti 'minimums', 'sink rate', dan 'pull up' bergema.Antara detik terakhir yang dirakamkan perakam suara kokpit itu seperti berikut:  Jam 06:49:10.2SIC: Oihhh… oihhh oihh.  Jam 06:49:11.2PIC/Juruterbang:  Ya Allah. [menjerit]  jam 06:49:11.2SIC: Ya Allah. Ya Allah. Ya Allah. [menjerit]"
"Laporan Akhir  nahas pesawat Beechraft di Elmina dedah contoh ketidakpatuhan, kesilapan",https://www.hmetro.com.my/utama/2024/08/1123449/laporan-akhir-nahas-pesawat-beechraft-di-elmina-dedah-contoh-ketidakpatuhan,Sudirman Mohd Tahir &amp; Noor Hidayah Tanzizi,253,"Kuala Lumpur: Hasil siasatan nahas udara membabitkan pesawat Beechraft di Bandar Elmina, Shah Alam yang berlaku pada 17 Ogos lalu mendedahkan contoh ketidakpatuhan dan kesilapan.  Bagaimanapun, Laporan Akhir yang dikeluarkan oleh Biro Penyiasatan Kemalangan Udara (AAIB) itu menyatakan adalah penting untuk menekankan bahawa penemuan ini tidak bertujuan untuk membahagikan kesalahan atau liabiliti.   ""Sebaliknya, ia adalah semata-mata untuk tujuan mencegah kemalangan pada masa hadapan dan meningkatkan keselamatan penerbangan secara keseluruhan.   ""Menangani penemuan yang dikenal pasti dan melaksanakan langkah keselamatan yang disyorkan akan meningkatkan keselamatan penerbangan dan mengurangkan risiko yang berkaitan dengan kelemahan operasi dan jurang peraturan,"" menurut laporan setebal 148 muka surat itu yang dikeluarkan hari ini.  Menurut laporan sama, adalah penting bahawa semua pihak berkepentingan mengutamakan keselamatan dan komited untuk melaksanakan langkah-langkah yang perlu untuk mencegah daripada kejadian sama berulang.  Selain itu, Laporan Akhir juga menyatakan Draf Laporan Akhir sudah dihantar ke Negeri Pendaftaran, Reka Bentuk dan Pengilang (NTSB), Negeri yang mengambil bahagian dalam penyiasatan (TSIB), CAAM, serta pengendali pesawat (Jet Valet Sdn Bhd).  Menurutnya, sebanyak 29 ulasan diterima daripada pengendali, Jet Valet Sdn Bhd.   ""Selepas semakan menyeluruh, satu ulasan diterima, dan kandungannya dimasukkan ke dalam laporan itu. Dua ulasan diterima sebahagiannya, dan laporan itu dipinda untuk menggambarkan isi kandungan yang diterima sebahagiannya.   ""Komen selebihnya sama ada dianggap tidak penting atau tidak berasas. Komen yang tidak dipersetujui diperincikan dalam Lampiran H. Selaras dengan ICAO Lampiran 13, perenggan 6.3, Nota 2, ulasan yang dilampirkan pada laporan ini adalah terhad kepada aspek teknikal bukan editorial khusus Laporan Akhir yang mana tiada perjanjian boleh dicapai,"" menurut laporan itu."
Peluasan tidak sengaja 'lift dump spoiler' kru penerbangan punca nahas pesawat di Elmina,https://www.hmetro.com.my/utama/2024/08/1123446/peluasan-tidak-sengaja-lift-dump-spoiler-kru-penerbangan-punca-nahas-pesawat,Sudirman Mohd Tahir &amp; Noor Hidayah Tanzizi,334,"Kuala Lumpur: Laporan akhir nahas Pesawat Beechcraft Model 390 (Premier 1) yang terhempas di Bandar Elmina, Shah Alam mendedahkan faktor nahas berlaku disebabkan tindakan peluasan tidak sengaja 'lift dump spoiler' oleh kru penerbangan ketika melakukan pemeriksaan sebelum mendarat.  Laporan siasatan dikeluarkan oleh Biro Penyiasatan Kemalangan Udara (AAIB) itu juga mendapati latihan kru yang tidak mencukupi dan kurangnya kesedaran tentang operasi sistem 'lift dump' turut menjadi faktor penyumbang ke atas nahas yang mengorbankan enam orang dalam tragedi itu.  ""Tindakan ini menyebabkan kehilangan lif secara tiba-tiba, mengakibatkan kehilangan kawalan dan kemalangan seterusnya,"" menurut laporan setebal 148 muka surat itu yang dikeluarkan hari ini.  Laporan itu juga mendedahkan beberapa penemuan penting yang menjadi punca kemalangan pada pesawat Model 390 Premier 1 itu.   ""Penyimpangan daripada Protokol Tempat Duduk yang menyatakan susunan tempat duduk anak kapal menyimpang daripada protokol yang ditetapkan, dengan Pilot-in-Command menduduki tempat duduk sebelah kanan dan Second-in-Command di tempat duduk sebelah kiri, bertentangan dengan pesawat. Penyimpangan ini berkemungkinan menyumbang kepada pengurusan sumber dan komunikasi kru yang tidak berkesan.  ""Latihan dan pengetahuan anak kapal yang tidak mencukupi mengenai operasi sistem pembuangan lif adalah faktor penyumbang kepada kemalangan. Ketidakbiasaan Komandan Kedua dengan risiko khusus yang berkaitan dengan sistem pembuangan lif membawa kepada lanjutan spoiler secara tidak sengaja,"" menurut laporan itu.  Selain itu, Laporan Akhir turut menyatakan kawasan kelabu kawal selia dan amalan organisasi menjejaskan pengawasan dan pematuhan keselamatan.   ""Kegagalan pengendali pesawat untuk mendapatkan kelulusan yang diperlukan untuk perkhidmatan udara tidak berjadual dan mematuhi peraturan Malaysia menyerlahkan jurang dalam pengawasan operasi.  ""Selain itu, komunikasi yang tidak berkesan dan proses membuat keputusan terbukti semasa fasa kritikal penerbangan. Ketiadaan taklimat atau amaran khusus mengenai operasi sistem pembuangan lif dan keputusan untuk menyimpang daripada protokol tempat duduk standard menggariskan kekurangan dalam komunikasi dan membuat keputusan,"" tulis laporan itu lagi.  Dalam kejadian pada 17 Ogos lalu, polis mengesahkan 10 individu termasuk lapan dalam pesawat maut.  Pesawat ringan yang dalam perjalanan dari Lapangan Terbang Antarabangsa Langkawi ke Lapangan Terbang Sultan Abdul Aziz Shah di Subang, Selangor turut mengorbankan seorang anggota Exco Pahang, Datuk Seri Johari Harun."
Setahun tragedi pesawat terhempas di Elmina: Bapa sering terbayang wajah Muhamad Hafiz,https://www.hmetro.com.my/utama/2024/08/1123415/setahun-tragedi-pesawat-terhempas-di-elmina-bapa-sering-terbayang-wajah,Noorazura Abdul Rahman,449,"Sungai Petani: ""Saya sering terbayang wajahnya biarpun sudah setahun berlalu, kematiannya secara mengejut, amat sukar untuk saya lupakan kenangan kami bersama,"" kata Muhamad Salleh Othman, 58.Bapa kepada mangsa nahas pesawat terhempas di Elmina, Shah Alam, Selangor pada 17 Ogos tahun lalu iaitu Allahyarham Muhamad Hafiz berkata, dia menyifatkan anak sulungnya itu sebagai insan yang baik dan tidak pernah menyusahkan kedua ibu bapa sama ada semasa hayatnya mahu pun selepas kematian. Katanya, ini berikutan arwah seolah-olah sudah bersedia memudahkan segala urusan ahli keluarga sekiranya dia meninggal dunia. ""Semasa hayat, dia tidak pernah tinggikan suara dengan saya dan ibunya, Jamilah Ismail, 54, dia juga tidak pernah tunjuk dia susah, manakala selepas kematian, urusan pengecaman jenazah sehingga proses pengebumiannya sangat mudah. ""Segala proses dokumentasi untuk bank dan tuntutan insurans juga mudah, dia sudah catatkan dalam diari, tiada satu pun yang tertinggal, kami tidak perlu ke sana ke mari untuk lakukan proses berkenaan,"" katanya ketika ditemui di rumahnya di Taman Sidam Kiri, di sini, hari ini.Dalam kejadian itu, pesawat Beechcraft Model 390 (Premier 1) yang berlepas dari Lapangan Terbang Antarabangsa Langkawi terhempas ketika dalam perjalanan ke Lapangan Terbang Subang mengorbankan 10 nyawa iaitu lapan penumpang (enam penumpang dan dua anak kapal penerbangan) serta seorang pemandu e-hailing dan seorang penunggang motosikal (p-hailing). Sebagai mengingati setahun pemergian arwah yang juga penunggang motosikal (p-hailing), Muhamad Salleh mengadakan kenduri tahlil dan bacaan Yasin di rumah mereka hari ini.  Bapa kepada lima anak itu berkata, dia tidak tahu apa lagi kebaikan arwah anaknya sehingga rakan sekerjanya dari Selangor akan datang menziarahi dan mengadakan bacaan tahlil di kubur arwah setiap dua atau tiga bulan sekali. Katanya, rakan-rakan sekerja arwah turut akan menziarahi mereka di rumah selepas selesai tahlil di pusara arwah. ""Saya rasa sebak apabila rakan-rakannya sanggup datang walaupun jauh, mereka bertolak dari Selangor seawal jam 3 atau 4 pagi dan akan pulang semula ke sana pada hari sama semata-mata untuk ziarah kubur arwah. ""Ada seorang rakannya juga sudah dijemput Ilahi dalam kemalangan selepas lapan bulan kematian arwah, kawan arwah pernah kata kenapa Allah 'tak ambil' dia dulu sebelum arwah, apabila rakannya sudah meninggal dunia, saya dapat rasa betapa akrabnya persahabatan mereka,"" katanya. Muhammad Salleh berkata, perasaan rindu terhadap arwah sedikit terubat apabila Allah menghadirkan seorang cucu lelaki yang wajahnya hampir seiras dengan arwah semasa kecil.Katanya, telatah cucunya yang kini berusia 10 bulan juga hampir sama dengan arwah apabila mahu bersiar-siar dengan motosikal selepas dia pulang daripada berniaga. ""Arwah dulu pun sama, apabila saya pulang kerja, dia akan ajak ronda-ronda naik motosikal, sekarang cucu saya pula, walaupun letih lepas pulang berniaga tapi apabila cucu ajak dan lihat wajahnya seperti Muhammad Hafiz, saya tetap akan layan dan bawa dia pusing taman ini,"" katanya yang sudah dikurniakan dua orang cucu."
Pemain bola sepak amatur tunjuk kerambit dipenjara,https://www.hmetro.com.my/utama/2024/08/1123366/pemain-bola-sepak-amatur-tunjuk-kerambit-dipenjara,Suraya Roslan,430,"Kuala Lumpur: Seorang pemain bola sepak amatur yang gambarnya membawa kerambit tular di media sosial dipenjara 14 hari oleh Mahkamah Sesyen di sini hari ini kerana menunjukkan senjata tajam itu dalam perlawanan bola sepak, dua minggu lalu.Tertuduh, Muhammad Nur Iman Shafie Mohd Sulin, 22, mengaku bersalah atas pertuduhan pilihan di hadapan Hakim Norina Zainal Abidin.Mahkamah memerintahkan hukuman penjara itu bermula dari tarikh sabitan hari ini.Mengikut pertuduhan, peniaga nasi lemak itu didakwa menunjukkan senjata berbahaya iaitu kerambit di mana perbuatan itu dilakukan dengan sebegitu gopoh hingga membahayakan keselamatan diri orang lain. Kesalahan itu didakwa dilakukan di Pusat Bola Sepak KLFA, Wangsa Maju pada 12.45 tengah malam, 4 Ogos lalu. Pertuduhan dibuat mengikut Seksyen 336 Kanun Keseksaan yang memperuntukkan hukuman penjara maksimum tiga bulan atau denda yang boleh sampai RM500 atau kedua-duanya. Berdasarkan fakta kes, tertuduh yang memakai jersi nombor tujuh itu menunjukkan senjata itu di padang pusat bola sepak berkenaan.Terdahulu, Timbalan Pendakwa Raya Nidzuwan Abd Latif memohon hukuman setimpal dikenakan kepada tertuduh sebagai bentuk pengajaran dan tidak mengulangi kesalahan sama di masa hadapan. ""Kes ini mendapat liputan masyarakat dan hukuman setimpal wajar diberikan kepada tertuduh bagi memberikan mesej yang jelas kepada masyarakat,"" katanya. Bagaimanapun, peguam Muhammad Syawal Mohd Razak yang mewakili tertuduh memohon jaminan rendah dengan mengambil kira pelbagai faktor antaranya anak guam tidak mempunyai rekod jenayah dan wajar diberi peluang kedua untuk memperbaiki diri. ""Dengan pengakuan bersalah ini, menjimatkan masa pendakwaan malah anak guam benar-benar insaf serta berjanji tidak akan mengulangi kesalahan ini. ""Selain itu, anak guam memohon maaf dan mohon hukuman sebagai pengajaran,"" katanya.Dalam prosiding sama di hadapan Norina, Muhammad Nur Iman Shafie mengaku tidak bersalah atas pertuduhan melakukan khianat dalam kejadian di hadapan kelab hiburan di Jalan Yap Kwan Seng, Mei lalu.Mengikut pertuduhan, dia bersama-sama dengan empat lagi yang telah dituduh didakwa melakukan khianat dengan api iaitu membaling empat botol yang dinyalakan dengan api ke arah sebuah kelab sehingga menyebabkan kerosakan pada bahagian hadapan kelab itu pada 2.17 pagi, 9 Mei lalu.Bagi kesalahan itu pertuduhan dikemukakan mengikut Seksyen 435 Kanun Keseksaan dibaca bersama seksyen 34 kanun sama yang memperuntukkan hukuman maksimum 14 tahun dan didenda jika sabit kesalahan. Nidzuwan memohon mahkamah mengenakan jaminan RM15,000 kepada tertuduh dengan seorang penjamin manakala peguam Haziq Aizuddin Subhi mewakili tertuduh memohon jaminan rendah kerana anak guamnya membantu keluarga selain memberi kerjasama yang baik sepanjang siasatan dijalankan.Norina membenarkan tertuduh diikat jamin RM12,000 dengan seorang penjamin dan menetapkan sebutan semula kes pada 25 September ini untuk serahan dokumen.Sebelum ini, Harian Metro melaporkan  kes tular pemain bola sepak amatur kelihatan menggunakan objek tajam menyerupai kerambit dalam pergaduhan dipercayai semasa satu perlawanan liga sosial."
"'Kaki kiri Aqil putus, hanya Allah sahaja tahu perasaan saya ketika itu' - Ibu",https://www.hmetro.com.my/utama/2024/08/1123344/kaki-kiri-aqil-putus-hanya-allah-sahaja-tahu-perasaan-saya-ketika-itu-ibu,Siti Rohana Idris,390,"Tumpat: ""Saya dimaklumkan anak hanya kemalangan jalan raya tapi naluri sebagai ibu merasakan Aqil sudah tiada kerana kakinya juga putus,"" kata Hanisah Mohd Zin, ibu seorang daripada dua remaja yang maut kemalangan jalan raya di Jalan Pasir Pekan di sini, tengah malam tadi.   Hanisah, 45, berkata, dia dihubungi ahli keluarga mengenai kemalangan yang menimpa Muhammad Aqil Zulaini, 18,  pada 12.45 tengah malam tadi dan bergegas ke lokasi.  Sebaik tiba di lokasi kejadian, dia tidak keluar dari kenderaan kerana tidak sanggup melihat keadaan anaknya dan hanya melihat dari jauh kedua-dua mangsa yang terbaring di atas jalan raya dalam keadaan sudah ditutup dengan kain.  ""Saya dimaklumkan kaki kiri Aqil putus sehingga paras betis dan memang tidak sanggup melihat jasadnya terbaring atas jalan raya.  ""Hanya Allah sahaja yang tahu perasaan saya ketika itu yang bercampur baur dengan berdebar, sedih, rasa tak percaya dan saya hanya mampu melihat Aqil dari jauh sambil ditenangkan ahli keluarga,"" katanya ketika ditemui di Unit Forensik, Hospital Tumpat, di sini, hari ini.  Hanisah yang juga seorang guru di sebuah sekolah rendah di Pasir Mas, berkata, dia sempat berbual dengan Aqil petang semalam sambil menikmati menu soto yang dibawa pulang dari jamuan di sekolah.  Menurutnya lagi, Aqil memberitahu soto yang dimakannya itu kurang enak berbanding yang dimasak sendiri oleh Hanisah dan meminta ibunya itu memasak menu berkenaan pada hari lain.  ""Saya hanya menjawab nanti umi masakkan bila-bila dan selepas solat Maghrib, saya mendapati Aqil sudah keluar namun tidak diberitahu ke mana.  ""Tidak lama kemudian dia pulang dan saya sudah tidur namun dia kembali keluar sehinggalah kami dikejutkan dengan berita kemalangan yang menimpa Aqil.  ""Sepatutnya hari ini kami sekeluarga merancang untuk keluar makan beramai-ramai kerana semua ahli keluarga berkumpul tapi tidak kesampaian kerana Aqil pergi meninggalkan kami buat selamanya,"" katanya sambil memberitahu jenazah akan dikebumikan di Tanah Perkuburan Islam Kampung Banggol, Kota Bharu.  Kemalangan maut yang berlaku kira-kira jam 12.30 tengah malam tadi turut mengorbankan rakan Aqil iaitu Mohammad Ameer Haziq Noor Ariff Irwantoo, 18, dan kedua-dua mereka adalah penuntut Kolej Vokasional Pengkalan Chepa dalam jurusan Automotif.  Difahamkan kedua-dua mangsa yang menunggang motosikal berasingan dari arah Kota Bharu menghala ke Pasir Pekan sebelum melakukan pusingan U dan terlanggar sebuah kereta dari arah yang datang dari arah bertentangan.  Sementara itu, Ketua Polis Daerah Tumpat, Asisten Komisioner Mohd Khairi Shafie mengesahkan menerima laporan berkaitan kejadian itu dan kes disiasat mengikut Seksyen 41(1) Akta Pengangkutan Jalan (APJ) 1987."
"Gaji Kumpulan Pelaksana, Pengurusan dan Profesional naik 15 peratus, Pengurusan Tertinggi 7 peratus",https://www.hmetro.com.my/utama/2024/08/1123306/gaji-kumpulan-pelaksana-pengurusan-dan-profesional-naik-15-peratus-pengurusan,BERNAMA,572,"Putrajaya: Perdana Menteri Datuk Seri Anwar Ibrahim hari ini mengumumkan pelarasan gaji sebanyak 15 peratus kepada pegawai Kumpulan Pelaksana dan pegawai Kumpulan Pengurusan dan Profesional.Beliau yang juga Menteri Kewangan turut mengumumkan pelarasan gaji sebanyak tujuh peratus kepada pegawai Kumpulan Pengurusan Tertinggi (KPT).""Pelaksanaan pemberian pelarasan gaji ini akan dilaksanakan secara berfasa iaitu pada 1 Dis 2024 bagi Fasa 1 dan pada 1 Januari 2026 bagi Fasa 2,"" katanya semasa berucap pada Majlis Amanat Perdana Perkhidmatan Awam Kali Ke-19 (MAPPA XIX) 2024, di sini hari ini.Anwar berkata pelarasan gaji bagi pegawai Kumpulan Pelaksana dan pegawai Kumpulan Pengurusan dan Profesional adalah sebanyak lapan peratus pada Fasa 1 dan tujuh peratus pada Fasa 2 manakala untuk KPT adalah 4 peratus bagi Fasa 1 dan 3 peratus bagi Fasa 2.""Seperti penjawat awam sedang berkhidmat yang akan diselaraskan gaji pada Disember 2024, penyelarasan pencen juga akan dilaksanakan berdasarkan pelarasan ke atas gaji akhir pesara,"" kata Perdana Menteri.Justeru, Perdana Menteri berkata julat peningkatan pendapatan yang bakal diterima penjawat awam adalah 16.8 hingga 42.7 peratus, dengan mengambil kira faedah berganda. Beliau memberikan contoh seorang Pembantu Hidupan Liar, Gred G11, dengan pendapatan bulanan pada 30 November 2024 sebanyak RM1,795 akan menerima pendapatan bulanan sebanyak RM2,115 mulai Disember 2024 berdasarkan pelarasan gaji Fasa 1.Tambahnya semasa pelarasan gaji Fasa 2 pada 1 Jan 2026, beliau akan menerima pelarasan sebanyak tujuh peratus menjadikan jumlah pendapatan bulanan Fasa 2 berjumlah RM2,327. ""Kaedah atau formula pengiraan ini akan diterangkan dengan lebih lanjut oleh Jabatan Perkhidmatan Awam dalam sesi libat urus yang akan diadakan selepas pengumuman,"" katanya. Seterusnya Anwar berkata dalam usaha meningkatkan motivasi kerja Kumpulan Pelaksana, satu bentuk insentif berasaskan prestasi akan diberikan kepada pegawai yang telah mencapai tempoh perkhidmatan sekurang-kurangnya enam (6) tahun selepas Time-Based Kecemerlangan (TBK) 2 dan insentif ini bersamaan dengan kadar satu kenaikan gaji tahunan (KGT) gred jawatan semasa pegawai.Anwar berkata sebagai insentif penggalak, pengiktirafan kepakaran akan diberikan kepada pegawai yang berkelayakan sebagai pegawai Subject Matter Expert (SME). Beliau berkata inisiatif itu dilaksanakan melalui urusan pemangkuan atau kenaikan pangkat tanpa kekosongan secara Khas Untuk Penyandang (KUP) dari Gred 48 hingga ke Gred Khas C.""Bagi inisiatif itu, fokus akan diberikan kepada tujuh bidang tujahan baharu seperti kecerdasan buatan (AI), keselamatan siber, transformasi digital, teknologi makanan, peralihan tenaga, persempadanan negara dan pengurusan bencana,"" katanya. Bagi menghargai pengorbanan dan khidmat bakti anggota Angkatan Tentera Malaysia (ATM), Anwar berkata Bantuan Sara Hidup (BSH) bagi veteran ATM tidak berpencen akan ditambah daripada RM300 kepada RM500 sebulan untuk yang layak, bagi membantu meringankan beban kos sara hidup. Perdana Menteri berkata kadar pelarasan gaji yang ditingkatkan melalui SSPA itu dilaksanakan kerana mengambil kira berlaku peningkatan 21.3 peratus terhadap Indeks Harga Pengguna (IHP) dalam tempoh 10 tahun lepas, terutamanya harga makanan dan minuman yang merupakan keperluan asas, yang turut naik pada kadar 24.8 peratus.""Kita rasa gaji penjawat awam selama ini sejak 12 tahun hanya naik 5.8 peratus ketimbang inflasi 24 peratus, maka sebab itulah bagi penjawat awam amat menekan terutama Gred 26 dan ke bawah yang mempunyai nilai gaji pokok yang rendah.""Kali terakhir pelarasan gaji pada 2012, pelarasan gaji (SSPA) yang akan dilaksanakan nanti pada umumnya adalah jauh lebih baik daripada apa yang pernah dilaksanakan, jadi kerajaan komited untuk memastikan pembelaan penjawat awam,"" kata Anwar.Anwar seterusnya mengingatkan jangan ada pihak yang mengambil kesempatan dalam apa jua bentuk susulan pengumuman penyelarasan gaji penjawat awam berkenaan.""Umpamanya cubaan untuk menaikkan harga barangan keperluan dan sebagainya... perkara ini seharusnya dihindari.""Saya harap sektor swasta terutamanya syarikat-syarikat yang catatkan keuntungan tinggi mencontohi langkah kerajaan menaikkan gaji penjawat awam dengan mengambil langkah yang perlu sebagai simbolik menghargai produktiviti dan pengorbanan serta keringat tenaga pekerja syarikat masing-masing,"" katanya lagi."
"Suami didakwa cuba bunuh, tolak isteri jatuh gaung",https://www.hmetro.com.my/utama/2024/08/1123304/suami-didakwa-cuba-bunuh-tolak-isteri-jatuh-gaung,Muhamad Lokman Khairi,298,"Kuala Kangsar: Seorang lelaki tidak mengaku di Mahkamah Sesyen, di sini, hari ini atas pertuduhan cuba membunuh isterinya dengan cara menolak mangsa jatuh gaung, bulan lalu.Tertuduh, Mohd Azzuan Ahmad, 39, membuat pengakuan itu sebaik pertuduhan dibacakan di hadapan Hakim Rohaida Ishak.Berdasarkan pertuduhan, peniaga itu didakwa cuba membunuh Nor Diyanah Ahmad, 32, sehingga menyebabkan mangsa mengalami kecederaan di tepi jalan berdekatan KM31.2 Jalan Raya Timur Barat (JRTB) Gerik-Jeli di dalam daerah Gerik, antara jam 4 pagi hingga 5 pagi, 27 Julai lalu.Oleh yang demikian, dia dituduh melakukan kesalahan mengikut Seksyen 307 Kanun Keseksaan yang memperuntukkan hukuman penjara maksimum 20 tahun, jika sabit kesalahan.Terdahulu, Mohd Azzuan turut mengaku tidak bersalah di hadapan Rohaida atas pertuduhan menakutkan secara jenayah dengan ugutan hendak menyebabkan kematian terhadap mangsa sama di dalam sebuah kereta ketika melalui Lebuh Raya Utara Selatan (PLUS) menuju ke arah Kuala Kangsar, di sini, pada waktu malam, 26 Julai lalu.Oleh itu, dia didakwa melakukan kesalahan yang boleh dihukum mengikut Seksyen 506 Kanun Keseksaan yang memperuntukkan hukuman penjara maksimum tujuh tahun atau denda atau kedua-duanya sekali.Timbalan Pendakwa Raya Muhammad Firdaus Nor Azlan tidak menawarkan sebarang jaminan kepada tertuduh.""Bagaimanapun, jika mahkamah membenarkan ikat jamin, saya mencadangkan RM20,000 dengan dua penjamin bagi pertuduhan cubaan membunuh, serta syarat tambahan tidak mengganggu mangsa sehingga kes selesai dan lapor diri di balai polis sebulan sekali.""Manakala bagi pertuduhan menakutkan mangsa secara jenayah, saya cadangkan ikat jamin sebanyak RM10,000 dengan dua penjamin serta syarat tambahan sama,"" katanya.Peguam Yayasan Bantuan Guaman Kebangsaan (YBGK), Hennie Soraya Hanafi yang mewakili tertuduh memohon mahkamah membenarkan anak guamnya diikat jamin atas alasan tertuduh perlu menanggung lima anaknya yang masih bersekolah, selain tertuduh berjanji tidak mengganggu mangsa sehingga kes selesai.Mahkamah kemudiannya tidak membenarkan tertuduh diikat jamin bagi kedua-dua kes dan menetapkan sebutan semula kes pada 19 September depan untuk lantikan peguam."
SSPA ganti SSM mulai 1 Disember ini,https://www.hmetro.com.my/utama/2024/08/1123297/sspa-ganti-ssm-mulai-1-disember-ini,Mohd Iskandar Ibrahim dan Noor Atiqah Sulaiman,136,"Putrajaya: Kerajaan bersetuju Skim Saraan Malaysia (SSM) digantikan dengan Sistem Saraan Perkhidmatan Awam (SSPA) berkuat kuasa 1 Disember ini, kata Datuk Seri Anwar Ibrahim.Perdana Menteri berkata, ia sebagai tanda keprihatinan kerajaan kepada penjawat awam.""Walaupun gesaan saya mesti capai kemajuan tapi tahap pengorbanan (penjawat awam) ini luar biasa.""Bukan sahaja dalam menghadapi ancaman komunis dahulu, menangani COVID-19, jangan lupa petugas barisan hadapan itu adalah penjawat awam, jadi kerajaan setuju supaya SSM digantikan dengan SSPA,"" katanya.Beliau berkata demikian ketika berucap pada Majlis Amanat Perdana Perkhidmatan Awam (MAPPA) Ke-19 di sini, hari ini.Perdana Menteri berkata pelaksanaan SSPA berdasarkan tiga inti pati reformasi termasuk untuk meningkatkan kadar produktiviti dan kecekapan perkhidmatan awam.""Kedua adalah untuk meningkatkan kesediaan penjawat awam dalam melaksanakan perubahan dan ketiga adalah untuk meningkatkan daya saing negara,"" katanya.Berita lanjut menyusul"
'Budaya pelbagai keunikan kita',https://www.hmetro.com.my/utama/2024/08/1123248/budaya-pelbagai-keunikan-kita,Redzuan Muharam,381,"Kuala Lumpur: Pempengaruh popular, Mekyun menyifatkan kemerdekaan dikecapi sejak 67 tahun lalu membawa makna cukup besar buat rakyat Malaysia terutama generasi hari ini menerusi kemajuan dan kejayaan yang dikecapi hingga membuka mata masyarakat luar.Mekyun atau nama sebenarnya Wee Yun Nee, 27, berkata, kemajuan itu dapat dilihat menerusi pembangunan ekonomi, infrastruktur dan perpaduan dalam kalangan masyarakat di negara ini.Sebagai rakyat dan generasi baharu, Mekyun gembira melihat pencapaian negara dan berharap lebih banyak kejayaan dikecapi pada masa akan datang.""Setiap orang mempunyai definisi sendiri mengenai kemerdekaan. Bagi saya, merdeka bermakna kebebasan daripada penjajahan, dapat mempertahankan kedaulatan negara dan berupaya menentukan hala tuju sendiri.""Bayangkan, kalau kita masih dijajah, mungkin kita tidak dapat nikmati apa yang ada sekarang dan tak boleh pun makan nasi lemak bila-bila masa kita suka.""Tapi, apa dikecapi hari ini hasil pengorbanan pejuang terdahulu yang memperjuangkan kemerdekaan sehingga negara maju, malah siapa sangka Malaysia ada lebuh raya serta bangunan pencakar langit ikonik,"" katanya ketika dihubungi Harian Metro.Sebagai anak Malaysia, Mekyun mengakui tidak hanya berbangga dengan kemajuan negara dalam pelbagai bidang, tetapi juga kepelbagaian budaya, kaum dan agama serta keamanan dinikmati.Katanya, elemen itu yang menjadikan Malaysia istimewa dan berbeza berbanding negara lain.""Uniknya negara ini kerana sejak di sekolah lagi, kita bergaul dengan rakan berbeza kaum dan agama, malah setiap negeri ada tutur dialeknya yang tersendiri.""Mana lagi kita boleh jumpa orang berbeza kaum dan agama duduk semeja untuk makan roti canai, char kuetiau dan rendang selain sambut hari raya bersama? ""Semua itu hanya di sini dan itu membuatkan saya bangga jadi anak Malaysia,"" kata pemegang Ijazah Sarjana Muda Kejuruteraan Elektrik dari Universiti Tun Hussein Onn Malaysia (UTHM), Batu Pahat, Johor.Pada masa sama, Mekyun berharap kemerdekaan yang dinikmati negara dapat terus dipelihara.Katanya, keamaan itu boleh dikekalkan jika rakyat terus bersatu dan tiada anasir buruk yang cuba memecahbelahkan perpaduan.""Tiada apa yang saya harapkan melainkan melihat kemerdekaan di tanah air saya ini terus kekal kerana ia tidak dapat dibeli dengan wang ringgit.""Menjelang sambutan Hari Kebangsaan ke-67, saya juga berharap lebih banyak kemakmuran dikecapi dan paling penting semangat perpaduan dalam kalangan rakyat terus kukuh walau berbeza fahaman atau warna kulit sekalipun,"" katanya yang mula mencipta nama di TikTok kerana fasih bertutur dialek Kelantan dan kini sudah mengumpul lebih 1.2 juta pengikut di platform berkenaan."
Pengalaman beri keyakinan,https://www.hmetro.com.my/utama/2024/08/1123219/pengalaman-beri-keyakinan,Georgie Joseph,680,"SUDAH cukup besar namanya di Indonesia, Afgan kian rancak melakar portfolio kukuh di persada muzik antarabangsa sejak beberapa tahun kebelakangan ini. Tekadnya melangit untuk misi itu.  Afgan atau nama sebenarnya Afgansyah Reza, 35, pun sebenarnya sudah berhasil dengan pencapaian demi pencapaian di luar Indonesia.   Menerusi muzik Inggeris yang dipertaruhkan, ada peminat luar pastinya sudah mengikuti kariernya juga.  Sehingga kini, dia sudah bekerjasama dengan beberapa nama hebat yang menjadi kegilaan dunia seperti Jackson Wang dan Jessi. Dua figura berdarah Korea itu masing-masing tidak asing dalam radar muzik global.  Bagi Afgan, pengalaman bekerja dengan orang luar sememangnya mencetak lagi anjakan dalam dirinya selaku penghibur. Memang ada cabarannya, namun dia akui banyak hal baik dapat disemat dalam diri.  ""Saya rasa semuanya memberi saya pembelajaran. Berjaya membikin album di luar negara, bekerjasama dengan penerbit dari England atau Amerika Syarikat, pasti cara kerja mereka berbeza.  ""Mereka ada budaya bekerja yang berlainan dan kayakan lagi ilmu saya mengenai proses membikin muzik. Bekerja dengan artis antarabangsa pun sebenarnya terdapat cabarannya juga.  Saya perlu berkomunikasi dengan mereka dalam zon waktu berbeza. Mereka pun ada kesibukan masing-masing, ada cara pemikiran berbeza buat kerja mereka. Hal itu mengajar saya untuk jadi lebih fleksibel,"" katanya.  Paling ketara, pengalaman itu merubah tahap keyakinan dirinya. Dia semakin percaya dengan kemampuan diri serta lantang bersuara dalam hal-hal yang berkaitan dengan proses kreativiti.  ""Pengalaman itu juga membuatkan saya jadi lebih memahami orang lain. Memang membuka mata saya dan pada masa sama meningkatkan lagi keyakinan diri untuk jadi lebih jujur dalam menulis lagu, lirik, serta melodi.  ""Saya ini kalau ikutkan seorang yang pemalu. Tapi kini saya lebih berani dan yakin untuk tegakkan idea lagu saya. Pengalaman sebegitu memang sangat banyak membantu,"" katanya.  Dilihat lebih terarah bekerjasama dengan artis Korea Selatan, Afgan tidak pernah hadkan julat dengan siapa dia ingin bergandingan. Hakikatnya, dia sentiasa terbuka untuk luaskan lagi jaringan kerjasamanya.  ""Bukan semata-mata bintang K-Pop saja. Baru-baru ini saya berkesempatan bekerjasama dengan Brian McKnight, David Foster di sebuah acara. Datuk Seri Siti Nurhaliza pun ada di sana.  ""Kebetulan, McKnight adalah hero saya dan punca kenapa saya mahu menjadi penyanyi. Waktu saya masih kecil, saya berusaha cuba mencontohi kemampuan vokalnya. Apabila dapat peluang berduet dengannya, sehingga kini rasa macam tak percaya,"" katanya.  Dalam pada mengejar misi itu, Afgan juga perlu pengorbanan lebih untuk ke luar dan kadang-kadang perlu tinggalkan Indonesia. Misalnya ke England ataupun Amerika Syarikat.  Bagaimanapun, dia akui niat untuk berhijrah ke luar tidak pernah terdetik pun dalam fikiran. Dia masih sayang kerjaya kukuhnya di Indonesia meski ia bermakna kesibukannya jadi lebih berganda.  Sukar sebenarnya kalau mahu benar-benar menetap di sana dan pindah dari Indonesia. Kalau cuma luangkan masa dua ke tiga bulan di sana, kemudian pulang ke Indonesia, saya masih boleh lakukannya.  ""Saya masih percaya Indonesia zon paling selesa buat saya. Untuk jangka masa pendek, bolehlah. Kalau untuk jangka masa panjang, belum terfikir lagi. Di Indonesia sendiri pun, saya terlalu banyak kerja,"" katanya.  Penyanyi Jodoh Pasti Bertemu itu hakikatnya tidak menang tangan menguruskan jadual seninya kala ini. Kalau dapat rehat pun, dia banyak habiskan masanya dengan orang tersayang saja.  ""Kebelakangan ini, saya tidak punya masa untuk diri sendiri. Terlalu banyak perlu saya usahakan dan tak putus bekerja. Misalnya memikir perancangan apa lagi rencana ke depan saya.   ""Memang masih ada juga hari berehat dalam seminggu itu. Tapi saya cuma lakukan rutin-rutin biasa saja. Memang tiada masa untuk melancong dan berehat pun memang di Jakarta saja.  ""Saya buat aktiviti kecergasan, luang masa bersama keluarga, anak-anak buah. Saya cuba pastikan diri dikelilingi dengan orang-orang yang positif. Agak membosankan sebenarnya,"" katanya.  Menjadi antara penyanyi Indonesia yang saban tahun mengadakan konsert di sini, Afgan sekali lagi bakal beraksi dengan penyanyi senegaranya Lyodra atau nama sebenarnya Lyodra Margareta Ginting, 21, untuk sebuah konsert pada bulan depan.  Konsert anjuran Kharisma Music bersama Alha Alfa, Intan Gelombang dan Futurace yang bertemakan romantis cinta itu akan berlangsung di Mega Star Arena, Kuala Lumpur.   Afgan dan Lyodra bakal menyajikan penonton dengan 20 lagu dalam durasi selama dua jam 30 minit. Mereka diiringi 12 pemuzik profesional yang diterbangkan khas dari Indonesia.  Kedua mereka hadir ke sini sempena sidang media konsert terbabit baru-baru ini. Ia adalah konsert sulung Lyodra di Malaysia."
Pembantu peribadi pelakon wanita popular ditahan polis,https://www.hmetro.com.my/utama/2024/08/1123211/pembantu-peribadi-pelakon-wanita-popular-ditahan-polis,Wartawan Harian Metro,151,"Kuala Lumpur: Pembantu peribadi kepada seorang pelakon wanita popular ditahan polis selepas didakwa mencuri barangan kemas pelakon itu, semalam.Sumber Harian Metro berkata, wanita berusia 28 tahun itu ditahan di perkarangan Ibu Pejabat Polis Daerah (IPD) Gombak, Selangor.""Difahamkan kecurian berlaku pada Jun lalu selepas pelakon wanita itu menyedari rantai emas miliknya hilang.""Bukan itu saja, rantai emas milik anak pelakon itu juga turut hilang,"" katanya kepada Harian Metro.Menurut sumber lagi, pelakon wanita itu turut kehilangan wang RM10,000.""Pemeriksaan di rumah wanita terbabit di Gombak turut menemui semula barangan kemas itu,"" katanya.Harian Metro difahamkan, pembantu peribadi itu juga ada membuat laporan di IPD Daerah Gombak mendakwa dipukul pelakon wanita terbabit.Sumber berkata, punca pembantu peribadi itu dipukul kerana didakwa mereka cerita yang rumah tangga pelakon itu sedang bermasalah.""Pelakon itu juga ada membuat laporan polis semalam,"" katanya.Harian Metro sedang mendapatkan pengesahan pihak polis berhubung penahanan itu."
Abang rindukan gurau senda Afham,https://www.hmetro.com.my/utama/2024/08/1123187/abang-rindukan-gurau-senda-afham,Syafil Syazwan Jefri,367,"Kuala Selangor : Abang sulung Allahyarham Muhammad Nidza Afham Mokhtar iaitu Muhammad Nidza Irfan, 33, menyerahkan kepada pihak berkuasa kerana masih banyak lagi ujian perlu dilakukan untuk hasil forensik ke atas jenazah adiknya. Irfan ketika diminta mengulas mengenai kematian adiknya yang diklasifikasikan polis sebagai mati mengejut (SDR) berkata, dia tidak dapat memberikan ulasan mengenainya. ""Jawapannya tak ada. Kami serahkan kepada polis sebab ada banyak lagi ujian yang sepatutnya pihak hospital jalankan,"" katanya ketika ditemui. Muhammad Nidza berkata, sebelum bedah siasat dijalankan, dia dan keluarga sudah terbuka hati untuk menerima apa juga keadaan jenazah adiknya itu. ""Apapun, saya dah reda dan semasa nak masuk, kami pun membuka hati bagaimana pun keadaan dia. Semasa kami nak masuk itu, pihak hospital pun dah cakap, tengok dulu baru buat apa-apa keputusan. ""Jadi, apabila dah tengok, memang keadaan mula membengkak. Pakar forensik kata, memang akan jadi begitu kerana terendam di dalam air. ""Kecederaan tak tahu, tapi dia perlu buat ujian. Semua ahli keluarga terdekat, adik-beradik dapat tengok jenazah. Saya harap dapat jalankan siasatan terperinci,"" katanya. Sementara itu, ditanya mengenai kenangan bersama Afham, Irfan berkata, dia rindukan gurau senda adiknya itu yang suka ketawa.Dia juga tahu perancangan Afham untuk mendirikan rumah tangga. ""Rindu ketawa dia, cara dia bergurau. Kali terakhir saya berjumpa, saya buat mesyuarat dalam talian untuk urusan kerja minggu lalu.""Selepas dia dah mula bekerja dengan saya, dia mula tanya kat mana nak simpan duit untuk pelaburan. Kemudian dia dah tengok di mana nak cari tempat untuk buat majlis resepsi sebab dia dah merancang untuk berkahwin""Saya juga tengok di komputer riba ada satu fail khas yang dia simpan mengandungi makna dalam solat. Mungkin dia nak solat lebih khusyuk,"" katanya. Terdahulu, polis mengklasifikasikan kematian Nidza yang ditemukan di Sungai Klang semalam sebagai mati mengejut (SDR).Ketua Polis Selangor, Datuk Hussein Omar Khan berkata, bedah siasat terhadap mayat mangsa selesai pada 3 petang hari ini.Jenazah Afham selamat dikebumikan di Tanah Perkuburan Islam Felda Bukit Cherakah, di sini, jam 6.40 petang hari ini.Hampir 300 rakan dan keluarga datang memberikan penghormatan terakhir dan menghantar jenazah Afham di persemadian terakhirnya. Sebelum itu, jenazah disempurnakan di Hospital Shah Alam selepas menjalani prosedur bedah siasat dan seterusnya dibawa ke Masjid Puncak Alam untuk solat jenazah."
Ibu bersyukur Afham ditemukan dalam keadaan sempurna,https://www.hmetro.com.my/utama/2024/08/1123183/ibu-bersyukur-afham-ditemukan-dalam-keadaan-sempurna,Syafil Syazwan Jefri,266,"Kuala Selangor: ""Umi dah reda,"" kata ibu kepada Allahyarham Muhammad Nidza Afham Mokhtar, Irni Yusnita Istihat, 54, atas pemergian anak kelimanya itu. Irni berkata, doanya agar anaknya itu ditemukan dalam keadaan sempurna dimakbulkan Allah.""Apabila saya yang jumpa telefon dan dompet itu bersama adik bongsu Afham iaitu Afrina, kami dah ada rasa macam mungkin dia di bawah (sungai). ""Jadi, balik malam itu, selepas buat laporan polis, saya terus solat dan doa saya adalah 'Ya Allah, Kau pulangkanlah anak aku dalam keadaan yang sempurna sebagaimana kau beri aku ketika dia lahir sempurna'. Jadi, bagaimana cara pun berlaku kepada ajal Afham, saya dah tak peduli dah sebab Allah itu satu,"" katanya.Menurut Irni, sekiranya ada yang berniat jahat di sebalik kematian anaknya, dia yakin pasti akan ada balasannya.""Tugas kita, kita reda. Saya sangat bersyukur apabila hati saya betul-betul tenang apabila masuk tengok raut wajah Afham. Sayap duduk dan ketika mandikan saya melihat tak ada satu pun yang terpatah. ""Allah bagi saya kesempurnaan itu seperti mana ketika saya lahirkan dia. Cukuplah,"" katanya. Ditanya sama ada dia berharap agar siasatan atas kematian anaknya itu diteruskan, Irni berkata, dia tidak mahu berfikir mengenai perkara itu kerana sudah reda. ""Itu bukan kerja saya. Jika polis nak siasat, silakan. Tapi, saya dah reda. Doakan anak syurga saya,"" katanya,"" katanya. Jenazah Afham selamat dikebumikan di Tanah Perkuburan Islam Felda Bukit Cherakah, di sini, jam 6.40 petang hari ini.Terdahulu, polis mengklasifikasikan kematian Nidza yang ditemukan di Sungai Klang semalam sebagai mati mengejut (SDR).Ketua Polis Selangor, Datuk Hussein Omar Khan berkata, bedah siasat terhadap mayat mangsa selesai pada 3 petang hari ini."
Jenazah Nidza Afham selamat dikebumikan,https://www.hmetro.com.my/utama/2024/08/1123169/jenazah-nidza-afham-selamat-dikebumikan,Amirul Aiman Hamsuddin,150,"Kuala Selangor: Jenazah Allahyarham Muhammad Nidza Afham Mokhtar selamat dikebumikan di Tanah Perkuburan Islam Felda Bukit Cherakah, di sini, pada 6.40 petang tadi.  Terdahulu, jenazah dibawa ke Masjid Puncak Alam dan disembahyangkan kira-kira 1,000 jemaah, membabitkan ahli keluarga, saudara-mara dan sahabat handai.  Solat jenazah diimamkan sepupu Nidza Afham dan turut disertai bapa Allahyarham, Mokhtar Mahmood, 57.  Ibu Allahyarham, Irni Yusmira Istihat, 54, kelihatan masih bersedih, namun tenang sepanjang pengebumian berlangsung.  Semalam, Ketua Polis Selangor Datuk Hussein Omar Khan mengesahkan mayat lelaki yang ditemukan di Sungai Klang, adalah Nidza Afham.   Mangsa dilaporkan hilang selepas keluar berjoging sebelum jasadnya ditemukan berhampiran Jalan Tepi Sungai, Solok Sungai, Taman Telok Pulai Indah, 7 malam semalam.  Hari ini, siasatan kes kematian Allahyarham tidak menemui sebarang unsur jenayah dan ia diklasifikasikan sebagai sebagai mati mengejut (SDR).  Hussein dilaporkan berkata, bedah siasat terhadap mayat lelaki itu tidak menemui kecederaan fizikal.  Punca kematian masih menunggu laporan siasatan makmal."
"Kematian Nidza Afham diklasifikasi SDR, tiada kecederaan fizikal",https://www.hmetro.com.my/utama/2024/08/1123141/kematian-nidza-afham-diklasifikasi-sdr-tiada-kecederaan-fizikal,Hafidzul Hilmi Mohd Noor,160,"Shah Alam: Polis mengklasifikasikan kematian penyanyi, Nidza Afham, 23, yang ditemukan di Sungai Klang semalam sebagai mati mengejut (SDR).  Ketua Polis Selangor, Datuk Hussein Omar Khan berkata, bedah siasat terhadap mayat mangsa selesai pada 3 petang tadi.   ""Bedah siasat dijalankan pada 11 pagi sehingga 3 petang ke atas mayat Muhammad Nidza Afham Mokhtar.   ""Punca kematian adalah menunggu laporan siasatan makmal dan tiada kecederaan fizikal,"" katanya dalam kenyataan, hari ini.  Menurutnya, kes diklasifikasikan sebagai mati mengejut (SDR) dan orang ramai yang mempunyai maklumat diminta tampil membantu polis dengan menghubungi Ibu Pejabat Polis Daerah (IPD) Klang Selatan di talian 03-33762222 atau mana-mana balai polis berhampiran.  Semalam, Ketua Polis Selangor Datuk Hussein Omar Khan mengesahkan mayat lelaki yang ditemukan di Sungai Klang, petang semalam adalah Nidza Afham.  Menurutnya, jenazah dihantar ke Hospital Shah Alam untuk proses selanjutnya.  Mangsa dilaporkan hilang 7.45 petang kelmarin selepas keluar berjoging di Stadium Klang, Selangor, kira-kira jam 11.53 malam sebelumnya.  Dompet dan telefon bimbit Nidza Afham ditemukan di Jambatan Sungai Klang."
"'Kalau bukan kerana teman wanitanya, kami mungkin tak tahu Afham hilang' - Aufahanie",https://www.hmetro.com.my/utama/2024/08/1122944/kalau-bukan-kerana-teman-wanitanya-kami-mungkin-tak-tahu-afham-hilang,Syafil Syazwan Jefri,328,"Shah Alam: Teman wanita Allahyarham Muhammad Nidza Afham Mokhtar yang dikenali sebagai Miera adalah orang terakhir dihubungi Afham sebelum dia dilaporkan hilang, kelmarin. Adiknya yang juga penyanyi, Aufahanie berkata, mereka sekeluarga berterima kasih kepada Miera kerana dia yang memaklumkan mengenai kehilangan abangnya.""Dia tak jangka langsung menjadi orang terakhir yang berhubung dengan abang. Kalau bukan sebab dia, kami mungkin tak sedar dia hilang. ""Waktu kami sedar pun sudah jam 1.30 pagi. Umi (ibu) dan adik dah tidur. Jadi, kalau sampai bangun pagi tak perasan dia tak ada dalam bilik, memang tak sedarlah. ""Tapi, sebab Miera dapat kesan lokasi telefon dia, kami dapat cari dengan pantas lokasi itu. Dia sekarang sangat beremosi dan ada bersama dengan umi,"" katanya kepada Harian Metro.Aufahanie berkata, setiap hari dia memang akan berhubung dengan abangnya kerana mereka tinggal berasingan. ""Kali terakhir kami berbual di WhatsApp ketika saya masuk kereta untuk ke kelas. Kemudian saya buka Spotify dan cari lagu dia dan pasang. Saya hantar gambar kepada dia dan saya cakap, 'Support abang. Masuk kereta terus search Nidza Afham'. Itulah perbualan terakhir. ""Abang duduk dengan umi dan saya duduk dengan ayah. Jadi, setiap hari, kami akan berbual di telefon. Setiap hari mesti kami akan saling hantar video kelakar dari TikTok,"" katanya. Sebelum ini, Afham kerap berkongsi dan menjadikan Aufa tempat mengadu memandangkan ibu bapa mereka sudah bercerai.""Dulu, dia rajin meluahkan apa-apa kepada saya. Kami berdua memang selalu berkongsi perasaan. Umi dan ayah bercerai. Jadi, sejak kecil kami memang terpisah, tak duduk bersama sampailah dah besar sikit, baru kami selalu berjumpa. ""Saya pernah tanya dekat abang, sedih tak ibu bapa bercerai. Barulah dia luahkan. Sebelum itu, tak pernah nampak dia jenis boleh menangis atau sedih. ""Sejak dia dah ada kekasih, dia dah tak banyak mengadu sangat dah sebab banyak mengadu kepada kekasihnya. Jadi, sejak akhir-akhir ini, saya memang tak tahu kalau dia sedih,"" katanya. Sementara itu, teman wanita Allahyarham iaitu Miera enggan ditemubual kerana terlalu sedih dengan kejadian ini."
"Timbalan pengarah, anggota DBKL didakwa rasuah lindung premis hiburan tanpa lesen",https://www.hmetro.com.my/utama/2024/08/1122931/timbalan-pengarah-anggota-dbkl-didakwa-rasuah-lindung-premis-hiburan-tanpa,Raja Noraina Raja Rahim,448,"Shah Alam: Timbalan pengarah dan anggota penguat kuasa Dewan Bandaraya Kuala Lumpur (DBKL) didakwa meminta dan menerima suapan bagi melindungi premis hiburan tanpa lesen di Mahkamah Sesyen di sini, hari ini.Tertuduh Muhamad Irwan Abdullah, 44, dan Zahari Muhammad, 34, yang masing-masing berdepan tiga serta dua pertuduhan bagaimanapun mengaku tidak bersalah terhadap pertuduhan yang dibacakan jurubahasa di hadapan Hakim Datuk Anita Harun.Mengikut pertuduhan pertama, mereka didakwa bersama meminta suapan wang tunai berjumlah RM200,000 secara bulanan sebagai dorongan tidak mengambil tindakan undang-undang penguatkuasaan ke atas pusat hiburan tanpa lesen sah di bawah jagaan Chan Sai Loke.Kesalahan itu dilakukan di restoran di Puchong, Selangor, sekitar Februari lalu.Mereka didakwa mengikut Seksyen 16(a)(A) Akta Suruhanjaya Pencegahan Rasuah Malaysia (SPRM) 2009 dibaca bersama Seksyen 34 Kanun Keseksaan yang memperuntukkan hukuman penjara sehingga 20 tahun dan denda tidak kurang lima kali ganda nilai suapan atau RM10,000 yang mana lebih tinggi, jika sabit kesalahan.Bagi pertuduhan kedua, mereka didakwa mengikut akta sama kerana secara rasuah bersetuju menerima suapan wang tunai berjumlah RM160,000 secara bulanan daripada penjaga berusia 62 tahun itu di lokasi sama dan sekitar masa yang sama.Muhamad Irwan turut berdepan satu lagi pertuduhan iaitu menerima suapan berjumlah RM130,000 daripada individu sama di parkir restoran berkenaan, kira-kira jam 9 malam pada 5 Jun lalu.Justeru, tertuduh didakwa mengikut akta sama yang membawa hukuman sama jika sabit kesalahan. Pegawai Pendakwa SPRM, Mohd Aliff Shaharuzaman yang mengendalikan kes memohon jaminan RM50,000 setiap tertuduh dengan tiga syarat tambahan iaitu lapor diri di pejabat SPRM setiap bulan, pasport diserahkan kepada mahkamah dan tidak mengganggu saksi pendakwaan.Peguam Mak Ahh Keong yang mewakili Muhamad Irwan bagaimanapun merayu jumlah jaminan dikurangkan kerana anak guamnya yang berpendapatan kira-kira RM9,000 sebulan akan digantung tugas, namun perlu menanggung isteri dan lima anak yang memerlukan perbelanjaan harian besar.Manakala Peguam Ahmad Faiz Munawar yang mewakili Zahari merayu pengurangan jumlah jaminan dengan alasan anak guamnya bukan hanya menanggung isteri dan anak tetapi ibu yang sudah uzur di Pahang.Selepas mendengar hujahan daripada pihak pendakwaan dan pembelaan, mahkamah membenarkan kedua-dua tertuduh dijamin RM15,000 setiap seorang bagi kesemua pertuduhan serta membenarkan tiga syarat tambahan itu.Mahkamah kemudian menetapkan sebutan semula kes pada 30 September depan.Harian Metro menerusi laporan ekslusif mendedahkan lubuk kegiatan pelacuran tertua sekitar Pudu, Kuala Lumpur termasuk pelacur yang bersepah mencari pelanggan di sebuah medan selera di Jalan Gelang dan Jalan Kalong diserbu.Pendedahan secara bersiri itu mendapat perhatian pelbagai pihak termasuk Perdana Menteri, Datuk Seri Anwar Ibrahim yang meyakini  ada elemen sogokan menyebabkan kegiatan sudah berdekad-dekad itu tidak selesai, dan ia turut diperakui Suruhanjaya Pencegahan Rasuah Malaysia (SPRM).Susulan itu, SPRM menahan tiga penjawat awam termasuk seorang Timbalan Pengarah dalam satu operasi khas kerana dipercayai menerima rasuah secara bulanan daripada premis urut dan pelacuran berkenaan."
Suspek kes tolak isteri ke gaung akan didakwa esok,https://www.hmetro.com.my/utama/2024/08/1122896/suspek-kes-tolak-isteri-ke-gaung-akan-didakwa-esok,Muhammad Zulsyamini Sufian Suri,172,"Gerik: Lelaki berusia 39 tahun dipercayai menolak isterinya hingga jatuh gaung dalam kejadian berhampiran Kilometer (KM) 31.2 Jalan Raya Timur Barat (JRTB) Gerik-Jeli dekat sini, 27 Julai lalu, akan didakwa di mahkamah, esok.Ketua Polis Daerah Gerik, Superintendan Zulkifli Mahmood berkata, suspek akan dibawa ke Mahkamah Sesyen Kuala Kangsar esok untuk didakwa mengikut Seksyen 307 Kanun Keseksaan (KK) iaitu cubaan membunuh dan Seksyen 506 KK iaitu kerana ugutan jenayah.""Untuk makluman kes 307 KK akan dituduh pada Jumaat, 16 Ogos di Mahkamah Kuala Kangsar.""Tuduh kes Gerik esok di mahkamah Kuala Kangsar. Suspek akan dituduh guna Seksyen 506 KK,"" katanya ketika dihubungi hari ini.Terdahulu, suspek itu ditahan reman selama tujuh hari iaitu bermula 6 Ogos sehingga 12 Ogos lalu untuk siasatan mengikut Seksyen 307 KK.Sebelumnya, suspek ditahan reman polis dari IPD Baling, Kedah, bersabit satu kes mendatangkan cedera mengikut Seksyen 324 KK. Ia selepas suspek berjaya ditangkap pada 31 Julai lalu oleh pihak Ibu Pejabat Polis Daerah Baling kerana pembabitan suspek dalam kes yang berlaku di daerah pentadbiran IPD berkenaan, iaitu beberapa hari selepas kejadian suspek menolak isterinya ke gaung."
Suspek kes tolak isteri ke gaung akan didakwa esok,https://www.hmetro.com.my/utama/2024/08/1122896/suspek-kes-tolak-isteri-ke-gaung-akan-didakwa-esok,Muhammad Zulsyamini Sufian Suri,172,"Gerik: Lelaki berusia 39 tahun dipercayai menolak isterinya hingga jatuh gaung dalam kejadian berhampiran Kilometer (KM) 31.2 Jalan Raya Timur Barat (JRTB) Gerik-Jeli dekat sini, 27 Julai lalu, akan didakwa di mahkamah, esok.Ketua Polis Daerah Gerik, Superintendan Zulkifli Mahmood berkata, suspek akan dibawa ke Mahkamah Sesyen Kuala Kangsar esok untuk didakwa mengikut Seksyen 307 Kanun Keseksaan (KK) iaitu cubaan membunuh dan Seksyen 506 KK iaitu kerana ugutan jenayah.""Untuk makluman kes 307 KK akan dituduh pada Jumaat, 16 Ogos di Mahkamah Kuala Kangsar.""Tuduh kes Gerik esok di mahkamah Kuala Kangsar. Suspek akan dituduh guna Seksyen 506 KK,"" katanya ketika dihubungi hari ini.Terdahulu, suspek itu ditahan reman selama tujuh hari iaitu bermula 6 Ogos sehingga 12 Ogos lalu untuk siasatan mengikut Seksyen 307 KK.Sebelumnya, suspek ditahan reman polis dari IPD Baling, Kedah, bersabit satu kes mendatangkan cedera mengikut Seksyen 324 KK. Ia selepas suspek berjaya ditangkap pada 31 Julai lalu oleh pihak Ibu Pejabat Polis Daerah Baling kerana pembabitan suspek dalam kes yang berlaku di daerah pentadbiran IPD berkenaan, iaitu beberapa hari selepas kejadian suspek menolak isterinya ke gaung."
Nidza Afham mahu jadi terkenal,https://www.hmetro.com.my/utama/2024/08/1122894/nidza-afham-mahu-jadi-terkenal,Syafil Syazwan Jefri,282,"Kuala Lumpur: ""Afham pernah cakap dia nak jadi terkenal. Satu Malaysia kenal adik Kekfa sekarang tapi bukan begini Am. Bukan begini. Allah.""Ini yang ditulis Efahanie, kakak kepada penyanyi, Allahyarham Muhammad Nidza Afham Mokhtar di platform X  yang mayatnya ditemui di Sungai Klang, Klang kira-kira jam 7 malam semalam selepas dilaporkan hilang malam kelmarin.Efahanie yang dipanggil Kekfa oleh Afham berkata, walaupun reda dengan apa yang berlaku, namun kenyataan adiknya kini sudah meninggal dunia berat untuk diterima.Katanya, Afham ada menyimpan impian untuk menjadi terkenal. Namun, dia tidak menyangka Afham kini dikenali di seluruh negara dengan cara begini (meninggal dunia). ""Semalam, waktu begini kita dah di luar aktif mencari semua tempat, moga dapat jumpa Am semula. Sampai petang Kekfa ada di sungai rasa tak ada hala tuju. ""Kami doa agar Allah tunjukkan di mana Am berada. Mulut Kekfa kata reda kalau Am dah tak ada. Sekarang reda itu berat Am. ""Kekfa masih semangat nak keluar pagi ini sambung cari Am lagi. Kekfa masih harap semua ni tak jadi. Di mana lagi Kekfa perlu cari Am. Bukan begini, kan,"" tulisnya. Semalam, Ketua Polis Selangor, Datuk Hussein Omar Khan mengesahkan mayat lelaki dewasa yang ditemukan di Sungai Klang, petang semalam adalah Afham.Menurutnya, mayat mangsa dihantar ke Hospital Tengku Ampuan Rahimah (HTAR) Klang untuk proses selanjutnya.Terdahulu Harian Metro melaporkan mangsa dilaporkan hilang 7.45 petang kelmarin.Penyanyi berusia 23 tahun itu dilapor hilang selepas keluar joging di Stadium Klang, Selangor, kira-kira jam 11.53 malam.Bagaimanapun dompet dan telefon bimbit Nidza Afham itu ditemui di Jambatan Sungai Klang, Klang.Nidza Afham yang juga abang kepada penyanyi, Aufahanie pernah menyertai rancangan realiti I Can See Your Voice 3, sebelum melancarkan single berjudul Ternyata Bukan Aku."
'Tolong jangan kongsi gambar arwah ketika ditemui itu' - Aufahanie,https://www.hmetro.com.my/utama/2024/08/1122886/tolong-jangan-kongsi-gambar-arwah-ketika-ditemui-itu-aufahanie,Syafil Syazwan Jefri,231,"Kuala Lumpur: Penyanyi, Aufahanie, 21, memohon agar orang ramai tidak berkongsi gambar mayat abangnya, Allahyarham Muhammad Nidza Afham Mokhtar yang ditemui di Sungai Klang di Klang, semalam.Menerusi hantaran di Instagram Story, Aufa turut meminta orang ramai menghormati perasaan keluarga mereka dalam situasi sekarang.""Tolong. Tolong. Jangan kongsi gambar arwah abang saya yang ditemui ke media sosial anda. Sila turunkan, hormati perasaan kami sekeluarga. Terima kasih,"" tulisnya. Di Instagram Story juga, Aufa memuat naik beberapa hantaran berupa gambar dan video kenangan dia bersama Afham yang dipanggil Am antaranya ketika mereka masih bayi dan ketika Afham menemaninya ketika membuat persembahan. ""I love you, Am. Bahagialah di Syurga Firdausi. ""No more random and funny videos with you. No more forcing you to do cringey poses with me,"" tulis Aufa.Semalam, Ketua Polis Selangor, Datuk Hussein Omar Khan mengesahkan mayat lelaki dewasa yang ditemukan di Sungai Klang, petang semalam adalah Muhammad Nidza Afham Mokhtar.Menurutnya, mayat mangsa dihantar ke Hospital Tengku Ampuan Rahimah (HTAR) Klang untuk proses selanjutnya.Terdahulu Harian Metro melaporkan mangsa dilaporkan hilang 7.45 petang kelmarin.Penyanyi berusia 23 tahun itu dilapor hilang selepas keluar joging di Stadium Klang, Selangor, kira-kira jam 11.53 malam.Bagaimanapun dompet dan telefon bimbit Nidza Afham itu ditemui di Jambatan Sungai Klang, Klang.Nidza Afham yang juga abang kepada penyanyi, Aufahanie pernah menyertai rancangan realiti I Can See Your Voice 3, sebelum melancarkan single berjudul Ternyata Bukan Aku."
Lakonan terlampau 'kayu',https://www.hmetro.com.my/utama/2024/08/1122835/lakonan-terlampau-kayu,Syafil Syazwan Jefri,790,"SAAT melangkah dalam industri seni, nama Fizi Ali menyinar sebagai peserta program realiti pencarian bakat lakonan, Pilih Kasih. Namun, siapa sangka, rezekinya bukan dalam cabang seni itu. Sedar tidak sedar, sudah 11 tahun namanya dibina dan semakin utuh dalam dunia penyampaian radio. Berkesempatan bertemu penyampai radio berusia 35 tahun ini, Fizi berkongsi kisah lucu yang membuatkannya 'trauma' untuk meneruskan karier lakonan. Siapa sangka, watak lakonannya pernah dimatikan kerana dilabel sebagai pelakon 'kayu' oleh seorang pengarah.""Saya ada terima tawaran berlakon, tapi saya rasa tak payah. Saya tak mahu memeningkan kepala orang. Saya memang mulakan karier melalui lakonan. Namun, apa yang membuatkan saya berhenti adalah kerana pernah sekali dihalau di lokasi penggambaran oleh pengarah sebab saya terlampau 'kayu',"" katanya.Berkongsi lebih lanjut mengenai pengalamannya yang mencuit hati itu, Fizi tidak menyalahkan mana-mana pihak termasuk pengarah kerana sedar kemampuannya.""Waktu itu saya masih baru dan tak pandai berlakon. Tiba-tiba dapat watak ustaz dan nak kena hafal hadis dan sebagainya. Macam-macam cara juga pengarah ini cuba bantu saya. Tapi, apabila cuba berdialog, memang tak menjadi. Jadi, perkara ini berulang setiap hari dan sampai saya rasa saya dah menyusahkan semua orang.""Sampai satu tahap, pengarah itu dah berbincang dan dia cakap, terpaksa matikan watak saya. Bukan ganti, tapi matikan terus. Dia minta maaf dan cakap saya tak boleh berlakon,"" katanya. Keputusan itu juga sedikit sebanyak menjentik emosinya sehingga membuatkan dia menitiskan air mata.""Memang saya sendiri kecewa dan sedih sampai saya menangis dalam kereta waktu perjalanan pulang dari lokasi penggambaran itu. Saya tanya diri saya, 'aku ini teruk sangat ke?'. Itu saya rasa lakonan terakhir saya.""Jadi, sekarang Alhamdulillah, dalam bidang penyampai radio pun dah hampir 11 tahun. Saya dah bertemu kerjaya yang saya betul-betul impikan dan minat,"" katanya.  Menurut Fizi, fokusnya kini adalah sebagai penyampai radio di Hot FM dan sesekali menggalas tanggungjawab menjadi pengacara untuk program TV dan sebagai pengacara majlis.""Saya ada beberapa program di luar (sebagai pengacara), contohnya program TV bersama TV3, ada program yang saya kendalikan sesi karpet merah, ada juga acara-acara. Tapi, fokus utama adalah Hot FM,"" katanya. Pada 3 Julai lalu, Fizi sekali lagi dikurniakan rezeki daripada Allah buat keluarganya apabila menimang cahaya mata perempuan. Menggunakan pengalaman yang pernah ada, Fizi menganggap prosesnya lebih mudah bersama isteri, Siti Zulaikha.""Alhamdulillah, kehidupan sekarang semakin gembira, bahagia dan baik semuanya dengan kehadiran seorang lagi cahaya mata. Jadi, jumlah semua tiga anak (termasuk anak tirinya, Damia) dan ketiga-tiganya perempuan. Alhamdulillah.""Cuma yang mencabar apabila nak kembali semula untuk ingat bagaimana menjaga bayi. Dia pula kuat berjaga. Malam bangun dan siang tidur. Jadi, saya dan isteri sama-sama. Mujur di Hot FM, saya bekerja di sebelah petang.""Pengalaman daripada Ameena (anak hasil perkahwinan dengan pelakon, Shakilla Khoriri) juga, jadi banyak perkara yang saya dah tahu, contohnya mengenai susu, lampin pakai buang dan barang keperluan, semuanya berdasarkan pengalaman.""Dia tak meragam sangat. Mungkin sama seperti bayi lain juga, waktu malam dia berjaga dan sebagainya. Tapi, kami pun menggunakan khidmat pembantu ketika berpantang (confinement lady) untuk memudahkan isteri saya,"" katanya.  Ditanya mengenai penerimaan Ameena yang kini bergelar kakak, Fizi berkata, anak pertamanya itu sangat teruja.""Ameena sangat teruja. Sebelum ini setiap kali datang ke rumah, dia akan tanya isteri saya, 'Mama, bila baby nak keluar?'. Dia tak sabar sangat. Jadi, apabila dah bersalin dan dia tengok adik dah ada di rumah, itu kali pertama dia tengok dan dia macam teruja sangat. 'Daddy, dah ada adik dah ke?' dia tanya sebab dia tak dapat tengok detik-detik kelahiran.""Jadi, apabila berjumpa, perkara pertama dia cakap adalah, 'Nak cium baby boleh tak?'. Ada satu video saya kongsi, bila dia dah cium dan pegang adik dia, dia macam termenung sekejap. Apa yang dia terfikir waktu itu. Mungkin dia dah sedar, dia dah jadi kakak,"" katanya. Sehingga hari ini, Fizi belum berkongsi wajah dan nama bayinya itu bagi menjaga privasi dan atas perbincangan bersama isteri.""Nama anak belum kami dedahkan. Gambar wajah anak pun kami belum dedahkan lagi kerana takut penyakit 'ain. Tapi, senarai nama dah ada dan kami pun dah panggil dengan nama. Saya dah isteri sepakat selepas dia selesai menjalani proses berpantang, baru kami kongsikan.""Ada ramai yang DM dan bertanya, nak tengok wajah anak dan sebagainya. Kami pun nak tunjukkan juga sebab kami faham ada saudara-mara yang jauh dan tak dapat ziarah. Sekurang-kurangnya kalau kami kongsi di media sosial, dapat mereka tengok. Terima kasih kepada yang mendoakan kesejahteraan kami sekeluarga.""Bersama isteri, kami lebih banyak kepada benda yang menyenangkan masing-masing. Contohnya, ketika berkahwin, kami adakan akad nikah saja dan dipermudahkan.""Ketika nak tahu jantina pun, kami tak ada buat 'baby shower' dan sebagainya. Doktor pun tanya, nak tahu jantina anak tak. Kami cakap, tak apa sebab yang penting, anak sihat. Jadi, majlis akikah pun kami belum rancang,"" katanya."
"'Saat laungkan azan, saya harap Am masih ada, tapi saya reda pemergiannya' - Ayah",https://www.hmetro.com.my/utama/2024/08/1122827/saat-laungkan-azan-saya-harap-am-masih-ada-tapi-saya-reda-pemergiannya-ayah,Ruwaida Md Zain,467,"Klang: ""Ketika melaungkan azan, saya masih berharap anak saya masih ada,"" kata Mokhtar Mahmud, 57, ayah kepada Allahyarham Muhammad Nidza Afham yang mayatnya ditemukan di Sungai Klang, petang tadi.Mokhtar yang juga seorang guru yang berkhidmat di Sekolah Kebangsaan TTDI Shah Alam di sini itu berkata, dia melaungkan azan kira-kira jam 3 petang di atas jambatan anaknya dipercayai hilang.""Saya reda dengan pemergian arwah anak saya. Semasa azan petang tadi (semalam), saya harap Am (nama panggilan Nidza Afham) dapat dijumpai.""Tapi apabila anak dijumpai (dalam keadaan sudah tiada), saya reda dan harap Allah ampunkan dosanya,"" katanya ketika ditemui di lokasi berhampiran mayat anaknya ditemui, malam ini.Mayat Nidza Afham  ditemukan berhampiran Jalan Tepi Sungai, Solok sungai, Taman Telok Pulai Indah  kira-kira 7 petang.Mokhtar berkata, dia menerima panggilan memaklumkan penemuan itu jam 7.30 petang ketika dalam perjalanan pulang ke rumahnya di Saujana Utama, Sungai Buloh.""Salah seorang anak memberitahu polis ada menemui satu mayat dipercayai anak Am, Allah sahaja yang tahu bagaimana rasanya ketika itu.""Tibanya di lokasi, ahli keluarga mengesahkan jasad itu adalah anak saya berdasarkan wajah dan baju yang dipakainya.""Itu memang Am (ketika diminta membuat pengecaman), anak lelaki saya,"" katanya sebak. Berkongsi keperibadian arwah, Mokhtar berkata anak kelima daripada tujuh beradik itu seorang anak yang baik dan sering membantu adik beradiknya.""Saya sifatkan Am sebagai anak yang sangat mendengar kata dan tidak berat untuk membantu adik beradiknya yang lain, kali terakhir saya menemuinya ketika menghadiri majlis perkahwinan seorang lagi anak lelaki bulan lalu.""Kali terakhir saya berhubung dengan Am menerusi WhatsApp petang semalam, ketika itu Am menyatakan mahu memberikan sejumlah wang saku kepada saya"" katanya.Dalam pada itu, beliau, menyerahkan segala urusan berkaitan kepada pihak polis untuk menjalankan siasatan lanjut.""Apa yang boleh saya katakan, Am sudah sudah ditemui, saya serahkan sepenuhnya kepada polis,"" katanya.Sementara itu, Ketua Polis Daerah Klang Selatan, Asisten Komisioner Cha Hoong Fong ketika ditemui di lokasi penemuan mayat memberitahu mayat mangsa ditemukan seorang pemancing yang juga lelaki warga tempatan kira-kira dua kilometer dari lokasi jambatan. ""Siasatan lanjut masih dijalankan dan pihak polis sedang menunggu hasil laporan bedah siasat hospital,"" katanya.Media sebelum melaporkan ini,  Nidza Afham dipercayai keluar berjoging di Stadium Sultan Suleiman, Klang seorang diri sebelum kehilangan disedari pada jam 9 malam semalam.Adiknya Afrina Hanie mendakwa kehilangan abangnya berkaitan dengan kes samun susulan kehilangan kad debit dan wang tunai manakala, kad pengenalan, kad pelajar dan gambar disimpan dalam dompet tidak terusik ketika ditemui di atas Jambatan Sungai Klang. Mayat Nidza Afham dibawa dibawa ke Hospital Shah Alam untuk bedah siasatMayat di Sungai Klang sah Nidza AfhamMayat lelaki berbaju nombor 56 ditemui sekitar Jambatan Sungai KlangAfham anak yang baik dan ringan tulang - ibu penyanyi'Semoga Allah mudahkan dan Am pulang dengan selamat'Polis sahkan terima laporan kehilangan abang AufahanieAda orang nampak Nidza AfhamAufahanie berdoa abang selamatPenyanyi hilang lepas keluar jogging"
Mayat di Sungai Klang sah Nidza Afham,https://www.hmetro.com.my/utama/2024/08/1122793/mayat-di-sungai-klang-sah-nidza-afham,Mohd Haris Fadli Mohd Fadzil dan Ruwaida Md Zain,126,"Shah Alam: Ketua Polis Selangor Datuk Hussein Omar Khan mengesahkan mayat lelaki dewasa yang ditemukan di Sungai Klang, petang tadi adalah Muhammad Nidza Afham Mokhtar.Menurutnya, mayat mangsa dihantar ke Hospital Tengku Ampuan Rahimah (HTAR) Klang untuk proses selanjutnya.""Ya. Mayat ditemui kira-kira jam 7 petang. Dipercayai adalah adik penyanyi yang dilaporkan hilang semalam (Nidza Afham),"" katanya ketika dihubungi, malam ini.Terdahulu Harian Metro melaporkan mangsa dilaporkan hilang 7.45 petang semalam.Penyanyi berusia 23 tahun itu dilapor hilang selepas keluar joging di Stadium Klang, Selangor, kira-kira jam 11.53 malam.Bagaimanapun dompet dan telefon bimbit Nidza Afham itu ditemui di Jambatan Sungai Klang, Klang.Nidza Afham yang juga abang kepada penyanyi, Aufahanie pernah menyertai rancangan realiti I Can See Your Voice 3, sebelum melancarkan single berjudul Ternyata Bukan Aku."
"Suspek kes bunuh, bakar rumah direman 7 hari",https://www.hmetro.com.my/utama/2024/08/1122545/suspek-kes-bunuh-bakar-rumah-direman-7-hari,Alias Abd Rani,262,"Muar: Suspek kes bunuh dan bakar mengakibatkan kematian tiga sekeluarga di Kampung Paya Redan, Pagoh, dekat sini, pada Jumaat lalu direman tujuh hari bermula hari ini.Perintah reman dikeluarkan Majistret Fatin Dalilah Khalid terhadap suspek berusia 48 tahun sehingga 20 Ogos ini.Ia bagi membolehkan siasatan dijalankan mengikut Seksyen 302, Seksyen 436 dan Seksyen 326 Kanun Keseksaan.Terdahulu, suspek tiba di Kompleks Mahkamah Muar pada 9.13 pagi dengan dikawal ketat anggota polis.Suspek ditahan di sekitar Bukit Bintang pada 1 pagi tadi selepas didapati merayau sambil membawa beg berisi pakaian.Penahanan suspek dilakukan oleh anggota Ibu Pejabat Polis Daerah (IPD) Muar dengan kerjasama anggota Ibu Pejabat Polis Kontinjen (IPK) Johor hasil risikan dan maklumat diterima. Suspek melarikan diri ke ibu kota pada hari kejadian dengan menaiki bas, manakala motosikal ditunggangnya ditinggalkan di Terminal Bas Bentayan, di sini.Sebelum tangkapan dibuat, polis menerima maklumat mengenai kelibat suspek yang dilihat dalam rakaman kamera litar tertutup (CCTV) di Terminal Bersepadu Selatan (TBS) di Kuala Lumpur.Dalam kejadian pada 1.30 pagi, tiga sekeluarga maut dalam kebakaran sebuah rumah di Kampung Paya Redan, Pagoh.Mereka ialah Mohamed Nor Mohamed Yassin, 82, bersama isteri, Ara Abd Hamid, 76, serta cucu mereka Noradriana Nor Hasyim, 11, manakala seorang lagi mangsa, Norazmina Mohd Radhi, 14, terselamat.Bedah siasat terhadap jenazah Noradriana mendapati terdapat kesan retakan di kepala dipercayai dipukul dengan kayu.Selain itu, kakaknya yang masih menerima rawatan di Hospital Pakar Sultanah Fatimah, di sini, juga cedera di kepala dan menerima lapan jahitan selain patah pergelangan tangan kanan.Siasatan pada awalnya diklasifikasikan mati mengejut, namun ditukar kepada kes bunuh susulan laporan bedah siasat ke atas jenazah mangsa."
Penyanyi hilang lepas keluar jogging,https://www.hmetro.com.my/utama/2024/08/1122518/penyanyi-hilang-lepas-keluar-jogging,Sudirman Mohd Tahir,315,"Kuala Lumpur: Penyanyi, Nidza Afham, 23, dilapor hilang selepas keluar jogging di Stadium Klang, Selangor, kira-kira jam 11.53 malam tadi.Afham yang juga abang kepada penyanyi, Aufahanie pernah menyertai rancangan realiti I Can See Your Voice 3, sebelum melancarkan single  berjudul Ternyata Bukan Aku.Kakaknya, Nur Irfahanie, 30, ketika dihubungi berkata, bagaimanapun dompet dan telefon adiknya itu ditemui di Jambatan Sungai Klang, Klang.""Dia keluar rumah pada jam 7.54 petang semalam dengan menaiki e-hailing ke Stadium Klang. Kemudian, individu terakhir yang dia mesej ialah teman wanitanya iaitu Miera pada jam 9.04 malam. Selepas itu dia sudah tidak balas dan angkat telefon.""Kemudian Miera memberitahu kami yang lokasi terakhir Afham di Jambatan Klang. Selepas sejam pun, lokasi itu tak bergerak. Jadi, kami terus ke sana. Kebetulan, ada dua orang lain yang turut bantu kami mencari.""Selepas pusing sekitar jambatan, dua lelaki yang turut membantu jumpa telefon dan dompet adik dalam keadaan baik. Cuma yang hilang kad ATM dan wang tunai,"" katanya kepada Harian Metro.Susulan itu, dia sekeluarga membuat laporan di Balai Polis Klang Selatan pada jam 4 pagi.Menurutnya, tidak ada sebarang perkara yang mencurigakan berlaku ke atas adiknya berdasarkan mesej yang dibaca dalam telefon.""Keluarga tak syak apa-apa pun, malah dia pun okay saja. Tidak ada pulak perkara pelik berlaku. Dia juga tidak ada masalah kewangan. ""Malah, dah baca semua mesej pun tidak ada yang mencurigakan atau berbaur ugutan dan sebagainya. Saya tanya juga pada Miera adakah mereka bergaduh, tapi tidak juga. ""Pada masa sama saya tidak menolak kemungkinan jika ada kejadian lain berlaku seperti terjun atau apa. Cumanya, saya berharap dia selamat dan dapat ditemui segera,"" katanya.Menurutnya, setakat pagi ini polis memaklumkan belum ada sebarang perkembangan baru.""Pagi tadi suami ke balai polis semula untuk bertanya prosedur lain sekiranya ingin meminta bantuan Jabatan Bomba dan Penyelamat (JBPM).""Kawan-kawan dia pun terkejut apabila membaca hebahan yang kami kongsikan di media sosial. Mereka juga tak tahu apa-apa,"" katanya."
10 momen tular Paris 2024,https://www.hmetro.com.my/utama/2024/08/1122484/10-momen-tular-paris-2024,,663,"SUKAN Olimpik Paris 2024 sudah melabuhkan tirainya apabila upacara penutup berlangsung di Stade de France, Paris, pada 8 malam Ahad lalu. Temasya kali ini bermula dengan acara pembukaan yang kontroversi, namun turut menarik perhatian dengan momen-momen lucu, pelik dan unik. Berikut adalah 10 momen Paris 2024 yang tular di media sosial. Bob Si Penangkap Topi'Bob the Cap Catcher' ('Bob si Penangkap Topi') adalah individu yang mendapatkan semula topi renang yang hilang, milik perenang Amerika Syarikat, Emma Weber, semasa saringan 100 meter (m) kuak dada wanita. Memakai seluar renang berwarna-warni, Bob menyelam ke dasar kolam untuk mengambil topi itu.Identiti sebenarnya masih tidak diketahui, namun NBC menggelarnya 'Bob the Cap Catcher' kerana 'campur tangannya' yang tepat pada masanya.  Atlet Mesir hamil tujuh bulanNada Hafez menyertai acara lawan pedang individu wanita, memenangi perlawanan pertamanya menentang Elizabeth Tartakovsky dari AS sebelum disingkirkan oleh Jeon Hayoung dari Korea Selatan.Nada - selepas persembahannya - mendedahkan menerusi di Instagram bahawa dia hamil. Dia bangga dengan pencapaiannya walaupun menghadapi cabaran fizikal dan emosi. Dia menyebut anak dalam kandungannya sebagai 'atlet kecil Olimpik', lapor Majalah People.   Swafoto dua negara KoreaAtlet dari Korea Utara dan Korea Selatan menjadi tajuk berita utama selepas berswafoto bersama di podium selepas acara pingpong beregu campuran.Beregu Korea Utara, Ri Jong Sik dan Kim Kum Yong meraih perak, manakala beregu Korea Selatan, Lim Jong-hoon dan Shin Yu-bin meraih gangsa. Momen perpaduan yang jarang berlaku antara atlet dari kedua-dua negara ini, yang secara teknikalnya masih berperang, disambut secara meluas sebagai simbol semangat kesukanan dan keamanan.  Gaya model perenang lelaki ChinaPerenang lelaki China menarik perhatian dengan gaya 'swag' semasa pengenalan peserta pada acara renang, lapor Newsweek.Momen itu dirakam dalam beberapa video yang disiarkan di TikTok, dengan salah satunya dimuat naik di akaun @ijustlovelipbalm yang mendapat lebih 20 juta tontonan sejak ia dikongsi pada 29 Julai.Mesej pada klip tular itu mengatakan ""China keluar untuk acara Olimpik mereka dengan berkelakuan seperti peragaan (label fesyen mewah) Balenciaga.""  Aksi selamba penembak TurkiyeBertanding dalam acara 10m pistol udara, Yusuf Dikec, memperoleh pingat perak, menjadikannya pingat Olimpik pertama Turkiye dalam acara menembak.Apa yang menarik perhatian internet ialah sikap kasualnya. Dia hanya memakai kemeja-T dan menggunakan cermin mata yang kelihatan biasa. Ketika menembak, sebelah tangannya diletakkan dalam poket. Penampilannya jauh berbeza dengan peserta negara lain dalam acara sama.    Lelaki Muffin Coklat'Chocolate Muffin Man' atau 'Lelaki Muffin Coklat' adalah perenang Norway, Henrik Christiansen. Dia tular di TikTok kerana video lucu mengenai mufin coklat yang terdapat di kafeteria Perkampungan Olimpik.Menurut NBC, videonya, termasuk yang mana dia mengisytiharkan dirinya sebagai ""Lelaki Muffin"" dan mempamerkan simpanan muffinnya, mendapat berjuta-juta tontonan di TikTok.   Atlet wanita berkromosom lelakiPetinju Algeria, Imane Khelif dan petinju Taiwan, Lin Yu-tin dibenarkan bertanding di temasya kali ini. Ia walaupun penyertaan dua atlet ini dibatalkan pada Kejohanan Dunia Wanita 2023 kerana Persatuan Tinju Antarabangsa (IBA) mendakwa mereka gagal dalam ujian kelayakan jantina.   Raih pingat, bebas latihan ketenteraanGandingan Korea Selatan, Shin Yu-bin dan Lim Jong-hoon meraih pingat gangsa dalam acara pingpong beregu campuran, sekali gus menamatkan 'kemarau' pingat pingpong Olimpik selama 12 tahun untuk negara itu.Kemenangan ke atas Hong Kong itu memberi kelebihan peribadi untuk Lim yang berusia 27 tahun, yang kini akan dikecualikan daripada perkhidmatan ketenteraan mandatori yang dijadualkan bermula bulan depan, lapor Korean Herald.  Gimnas tampan berkaca mataStephen Nedoroscik memainkan peranan penting dalam membantu pasukan gimnastik lelaki AS memperoleh pingat gangsa.Persembahannya diraikan bukan sahaja kerana kecemerlangan teknikalnya dalam acara kekuda berpelana tetapi digelar 'Clark Kent' kerana dia seorang yang memakai kaca mata.Dia dilihat berkaca mata di luar gelanggang dan menangggalkannya ketika bertanding dalam acara berkenaan.  Gagal kerana alat sulitAtlet lompat bergalah Perancis, Anthony Ammirati tidak bernasib baik selepas berdepan insiden memalukan yang menyebabkan dia gagal dalam perebutan pingat.Ammirati berjaya melepasi ketinggian 5.40 m dan 5.60 m dengan kedua-duanya pada percubaan pertama. Namun, dia gagal melepasi 5.70 m selepas percubaan ketiga selepas alat sulitnya terkena palang sekali gus menduduki tangga ke-12 dan tidak dapat ke final.Insiden itu mengecewakan Ammirati tetapi mencuit hati netizen."
"Kes 3 sekeluarga maut: Suspek ditahan, dijangka direman pagi ini",https://www.hmetro.com.my/utama/2024/08/1122471/kes-3-sekeluarga-maut-suspek-ditahan-dijangka-direman-pagi-ini,Alias Abd Rani,206,"Muar: Selepas hampir seminggu diburu, suspek kes bunuh dan bakar rumah hingga meragut nyawa tiga sekeluarga di Pagoh Jumaat lalu, berjaya ditahan polis.Menurut sumber, suspek berusia 48 tahun itu ditahan di Wangsa Maju, Kuala Lumpur, awal pagi tadi. Suspek akan dibawa ke Mahkamah Majistret Muar di sini, pagi ini, untuk permohonan reman. Lelaki yang masih bujang itu antara individu yang dikehendaki polis susulan kematian tiga sekeluarga dalam kebakaran sebuah rumah di Kampung Paya Redan, Jumaat lalu.Dalam kejadian 1.30 pagi itu, mangsa yang terkorban ialah Mohamed Nor Mohamed Yassin, 82: isterinya, Ara Abd Hamid, 76: dan cucu mereka, Noradriana Nor Hasyim, 11.Noradriana selamat dikebumikan Sabtu lalu, manakala jenazah datuk dan neneknya masih di Unit Forensik Hospital Pakar Sultanah Fatimah (HPSF) bagi ujian asid deoksiribonukleik (DNA) selepas kedua-dua rentung hampir 100 peratus.Siasatan polis pada awalnya sebagai kes mati mengejut, namun kemudiannya diklasifikasikan kes bunuh.Ia susulan laporan bedah siasat ke atas ketiga-tiga jenazah terbabit yang didapati terdapat unsur jenayah.Polis membuka kertas siasatan mengikut Seksyen 302, Seksyen 436 dan Seksyen 326 Kanun Keseksaan.Ketua Polis Daerah Muar, Asisten Komisioner Raiz Mukhliz Azman Aziz ketika dihubungi mengesahkan penangkapan suspek.Katanya, suspek ditahan akan dibawa ke mahkamah untuk perintah reman.Difahamkan, polis akan mengeluarkan kenyataan media berhubung penangkapan suspek dalam masa terdekat."
'Memaafkan lebih tenang',https://www.hmetro.com.my/utama/2024/08/1122437/memaafkan-lebih-tenang,Norhayati Nordin,592,"TERPALIT isu penyalahgunaan dadah bukan perkara kecil, namun apa yang berlaku pada Oktober 2021 cukup meninggalkan banyak pengajaran buat pelakon, Niezam Zaidi, 32. Selesa dan tenang memilih tidak menuding jari kepada orang lain di atas reputasi dirinya yang sudah tercemar, Niezam menyifatkan semua itu berlaku kerana izin Allah juga dan sudah memaafkan. ""Saya pun dah memaafkan individu berkenaan dan dengarnya salah seorang itu kini sedang sakit. Semoga dia cepat sembuh dan dipermudahkan urusan kerana saya tidak mahu berdendam dan memaafkan adalah lebih baik. ""Alhamdulillah, saya juga sangat tenang sekarang dan itu lebih penting. Apa yang berlaku banyak memberi pengajaran buat saya, terutama kembali semula bermuhasabah diri kepada Allah. ""Sebagai manusia biasa, kita tidak terlepas daripada membuat dosa sebab leka, tapi bersyukur dengan kasih sayang Allah apabila masih mengingatkan dengan cara memberi kita ujian,"" katanya. Menurut pemilik nama sebenar Mohd Niezam Mohd Zaidi ini, dia juga melihat positif terhadap kerjaya lakonannya dan akur sekiranya nama kena 'banned' oleh stesen TV atas kesalahan dilakukan itu. ""Saya okey saja kalau kata stesen TV nak 'banned' sebab itu hak mereka. Tak mengapa jika nak 'banned' pun, asalkan Allah tak 'banned' saya sebab hubungan dengan Allah yang paling utama. ""Dunia ini adalah pinjaman sementara, sampai masa kita kembali pada Allah juga. Saya cuma harapkan yang baik dan atas sebab itu semua berlaku saya jadikan sebagai pengajaran hidup,"" katanya. Sebelum itu, Niezam bersama dua individu lain iaitu seorang pengarah filem dan penolong pengarah mengaku bersalah memiliki barangan terlarang selepas ditahan polis dalam satu serbuan di sebuah inap desa di Kuala Kangsar, Perak. Pada 10 Januari 2022, Niezam didenda RM4,000 oleh Mahkamah Majistret Kuala Kangsar, Perak dan perlu menjalani pengawasan di bawah Agensi Antidadah Kebangsaan (AADK) selama dua tahun. Ditanya pula kesediaannya bekerjasama dengan produksi lama yang terkait 'kejadian hitam' itu, Nizam berkata, dia tidak bersikap terlalu memilih, namun terbuka sekiranya projek lakonan ditawarkan sesuai. ""Sebagai pelakon yang mencari rezeki dalam karier seni, saya terbuka bekerja dengan sesiapa saja (produksi). Ini kerana, kalau tidak terbuka maknanya saya tak lagi reda dan sudah pun memaafkan semua orang. ""Begitu juga kepada pihak produksi lama itu. Sebenarnya, mereka (produksi terbabit) ada beri saya tawaran berlakon, tapi tak tahu jadi atau tidak. Untuk saya, okey saja nak terima jika watak itu sesuai,"" katanya. Mengaku kini sudah bangkit semula, Niezam berkata, individu penting yang banyak memberi semangat dan sentiasa berada di belakangnya dalam susah dan senang tanpa jemu adalah bapa tersayang, Mohd Zaidi Othman, 66.Soal jodoh Allah tentukan Pernah menarik perhatian ramai dengan kisah cintanya bersama pelakon, Nonny Nadirah, 35, pada 2020, Niezam akui jodoh mereka tidak panjang walaupun menyifatkan wanita itu seorang yang baik dan penyayang kepada keluarga. ""Buat masa sekarang, saya masih 'single' dan belum menemui cinta baharu. Saya tak tutup pintu hati pun untuk bercinta, cuma biar takdir Allah yang tentukannya. Saya yakin itu. ""Kalau ada jodoh, tak akan ke mana. Cuma untuk mencari-cari cinta, tidaklah sebab tak ada paksaan dalam percintaan dan saya lebih selesa 'go with the flow' saja,"" katanya. Berbicara karier lakonannya, Niezam teruja bakal muncul dengan drama terbaharu, Hai Cinta Dengarkanlah untuk slot Akasia TV3 tidak lama lagi dengan watak sebagai Hakimi. ""Alhamdulillah, saya dapat watak baik dalam drama ini dan berganding bersama Shukri Yahaya dan Anna Jobling. Saya cuba berusaha memberi yang terbaik untuk watak Hakimi itu. ""Kalau sebelum ini, saya tak nafikan banyak dapat peluang berlakon watak antagonis (jahat) dan watak sedemikian juga banyak membantu ketengahkan bakat lakonan saya,"" katanya. Niezam yang pernah membintangi filem Budak Pailang berkata, dia juga menjaga batas pergaulan sesama pelakon dan kru produksi di set penggambaran supaya tidak berlaku perkara tidak diingini."
Azizulhasni mungkin tak jadi bersara?,https://www.hmetro.com.my/utama/2024/08/1122409/azizulhasni-mungkin-tak-jadi-bersara,Saiful Affendy Sapran,371,"Sepang: Jaguh berbasikal trek negara, Datuk Azizulhasni Awang memohon ruang diberikan kepadanya berbincang bersama ahli keluarga bagi menimbangkan semula keputusannya untuk bersara.Jelas Azizulhasni, beliau menerima permintaan daripada beberapa pihak termasuk rakan sepasukan, Muhammad Shah Firdaus Sharom dan ketua jurulatih berbasikal trek kebangsaan, John Beasley, yang memintanya agak meneruskan karier.""Beberapa hari selepas perlumbaan, Shah, John dan pasukan saya memang berharap kalau boleh mempertimbangkan semula sehingga ke Los Angeles 2028. Tapi bagi saya, saya perlukan masa untuk duduk bersama keluarga, kosongkan fikiran saya daripada apa yang berlaku. ""Apa yang berlaku ini, di luar kebiasaan dalam karier saya tetapi bagi saya, mereka tahu, kalau saya berhenti pun saya masih akan aktif dengan sukan terutama berbasikal.""Akan terus berkayuh tetapi paling penting, kalau mereka perlukan bantuan saya, kalau Shah perlukan rakan sepelatih, bantu dia atau ada pelumba muda mahukan rakan sepelatih, saya boleh pertimbangkan. ""Namun buat masa sekarang, saya rasa saya perlukan masa kerana untuk kali ini, sangat mencabar. Bukan sahaja fizikal, latihan keras saya sudah biasa tetapi mental, saya ada keluarga, anak yang sedang membesar dan sentiasa bertanya kepada saya.""Dua tahun lalu, bila tahu masalah jantung itu, memang keluarga sudah meminta saya berhenti sebenarnya dan tak ada lagi nak capai  tapi saya kata, saya berjanji bagi saya satu lagi Olimpik. Olimpik terakhir. Itu saya janji pada keluarga, ibu saya, isteri, anak..hanya mahu lakukan untuk negara, saya terkilan tetapi masih perlukan masa,"" katanya.Pelumba berusia 36 tahun itu berkata demikian dalam nada sebak sebaik tiba di Lapangan Terbang Antarabangsa Sepang (KLIA) dari Paris, hari ini.Jelas Azizulhasni, beliau mengakui masih tidak dapat menerima kegagalan meraih pingat emas selepas tersingkir seawal pusingan pertama acara keirin  kerana kesalahan mendahului pacer pada Sukan Olimpik Paris 2024.""Saya masih tak boleh terima sepenuhnya apa yang berlaku kerana kebiasaannya kalau saya kalah dalam perlumbaan, saya masih boleh ekspresikan lagi kekuatan dalam perlumbaan saya... itu saya boleh terima. ""Tapi ini (di Paris 2024), saya tak dapat buat apa-apa, saya memang tak tahu bagaimana nak gambarkan perasaan itu. Kalau kita sebagai atlet ini, kita makan, tidur kita, kita hidup untuk sukan, untuk negara. ""Bahkan saya sendiri pun, saya letakkan keluarga saya nombor dua... apa-apa memang sukan dulu, saya cuti pun saya masih lagi berlatih. Saya fikir untuk Olimpik,"" katanya."
'Kami mohon maaf gagal bawa balik emas',https://www.hmetro.com.my/utama/2024/08/1122402/kami-mohon-maaf-gagal-bawa-balik-emas,Saiful Afffendy Sapran,250,"Sepang: ""Saya bagi pihak kontinjen Malaysia memohon maaf kepada semua rakyat Malaysia kerana kami masih belum berjaya untuk bawa pulang pingat emas pertama negara.""Demikian permohonan maaf dikemukakan oleh Menteri Belia dan Sukan, Hannah Yeoh susulan kegagalan kontinjen negara untuk memenangi pingat emas pertama pada Sukan Olimpik Paris 2024 yang berakhir Ahad lalu.Hannah yang ditemui di Lapangan Terbang Antarabangsa Kuala Lumpur (KLIA) sebaik tiba dari Paris berkata, meskipun gagal memenuhi sasaran berkenaan, namun terdapat peningkatan prestasi dipamerkan oleh atlet negara di Paris.""Seperti diumumkan, projek Road To Gold (RTG) adalah untuk dua Sukan Olimpik iaitu di Paris 2024 dan Los Angeles 2028. Tetapi apa yang kita lihat kali ini nyata ada peningkatan membabitkan atlet-atlet Road To Gold iaitu rekod kebangsaan yang berjaya dilakukan  tiga atlet iaitu Datuk Azizulhasni Awang dan Nurul Izzah Izzati Asri (berbasikal) serta juga Aniq Kasdan (angkat berat).""Setiap atlet yang pergi ke Paris bertungkus lumus untuk mendapatkan pingat seperti Pearly (Tan)-M Thinaah, Aaron (Chia)-Soh Wooi Yik, Lee Zii Jia dan Aniq. Begitu juga Shah Firdaus yang berjuang habis-habisan,"" katanya.Hannah menambah Jawatankuasa RTG akan mendapatkan laporan daripada setiap pasukan sebelum beliau membentangkannya di Parlimen.""Jawatankuasa RTG akan mengadakan mesyuarat dan mendapatkan laporan teknikal daripada setiap pasukan di Sukan Olimpik Paris. Kami sedang menyediakan akaun yang akan diaudit dan dibentangkan di Parlimen.""Kami akan menjawab isu akaun, kami telah menggunakan dana dengan telus. Semua permintaan dan perkhidmatan tambahan daripada pihak berkepentingan, iaitu jurulatih dan atlet telah kami sampaikan sebelum mereka berangkat ke Paris,"" katanya."
"Cuba leraikan pergaduhan, warga emas maut ditikam gunting",https://www.hmetro.com.my/utama/2024/08/1122376/cuba-leraikan-pergaduhan-warga-emas-maut-ditikam-gunting,Nur Izzati Mohamad,235,"Kepala Batas: Seorang wanita warga emas maut ditikam di kepala dengan gunting selepas dipercayai cuba meleraikan pergaduhan antara dua beranak dalam kejadian di sebuah rumah di Pekan Darat, di sini, pagi tadi.Dalam kejadian kira-kira jam 11 pagi itu, mangsa berusia lingkungan 80-an dikejarkan ke Hospital Seberang Jaya (HSJ) untuk rawatan sebelum dilaporkan meninggal dunia.Menurut sumber, mangsa ketika itu berada di rumah berkenaan bersama suspek lelaki yang juga anak saudaranya berusia lingkungan 40-an dan ibu suspek berusia sekitar 70-an.""Berlaku pertengkaran antara suspek dan ibunya yang mangsa kemudian cuba meleraikan pergaduhan berkenaan.""Namun, suspek yang tidak berpuas hati apabila mangsa cuba mencampuri urusan dia dan ibunya bertindak mengambil sebilah gunting yang diletakkan atas meja lalu menikam bahagian kiri kepala mangsa.""Mangsa mengalami kecederaan parah dan dibawa ke hospital untuk rawatan namun disahkan meninggal dunia. Ibu suspek juga cedera dalam insiden itu dan dihantar ke Hospital Kepala Batas (HKB) untuk rawatan,"" katanya kepada pemberita, di sini, hari ini.Jelasnya, sejurus kejadian itu suspek dikatakan mengamuk apabila memecahkan cermin rumah saudaranya sebelum orang ramai menghubungi polis untuk tindakan lanjut. Suspek dikatakan  melarikan diri dengan menunggang motosikal  namun dia berjaya ditahan polis tidak jauh dari kediamannya.Difahamkan, suspek yang tidak mempunyai rekod jenayah lampau dipercayai ada masalah mental.Sementara itu, Ketua Polis Pulau Pinang Datuk Hamzah Ahmad ketika dihubungi mengesahkan berhubung kejadian berkenaan namun maklumat lanjut akan dimaklumkan kemudian.Kes disiasat mengikut Seksyen 302 Kanun Keseksaan."
"Tak faham kenapa tular, tapi bagus untuk Sabah - Tony Fernandes",https://www.hmetro.com.my/utama/2024/08/1122305/tak-faham-kenapa-tular-tapi-bagus-untuk-sabah-tony-fernandes,Rafiqah Dahali,210,"Kota Kinabalu: Tan Sri Tony Fernandes tidak ketinggalan merakam gambar kenangan di pejabat lama Maybank cawangan Gaya Street di sini, yang menjadi tumpuan pelancong China sehingga tular di media sosial baru-baru ini.   Tony yang juga Ketua Pegawai Eksekutif Capital A dan Penasihat Strategik AirAsia, meluangkan masa mengunjungi lokasi tular itu selepas sesi mesyuaratnya bersama Lembaga Pelancongan Sabah (STB).    ""Saya bangun pagi tadi dan melihat tempat ini tular di Instagram. Saya tidak memahami (sebab ia tular), tetapi mari kita teruskan tempat ini menjadi tular.   ""Jika ia boleh mempromosikan Sabah, ia juga bagus untuk saya,"" kata Tony ketika ditemui pemberita, hari ini.  Pejabat bank yang sudah tidak beroperasi itu menjadi tumpuan pelancong merakam gambar kenangan selepas ia dikongsikan dalam aplikasi perkongsian gambar di China, Little Red Book.  Gambar lokasi terbabit kemudian menjadi sohor kini (trending) dalam kalangan pelancong China, selain turut menarik perhatian pelancong tempatan untuk merakam gambar di lokasi sama.  Dalam pada itu, Tony hari ini menerima pengiktirafan Anugerah Penghargaan Pelancongan Sabah daripada STB atas sumbangannya kepada industri pelancongan negeri ini.  Anugerah terbabit disampaikan oleh Pembantu Menteri Pelancongan, Kebudayaan dan Alam Sekitar merangkap Pengerusi STB, Datuk Joniston Bangkuai.  Berdasarkan rekod STB, statistik merekodkan seramai 203,869 pelancong dari China yang berkunjung ke Sabah sekitar Januari sehingga Jun lalu, tahun ini."
"PM dijangka buat pengumuman penting berkaitan SSPA di MAPPA, Jumaat ini",https://www.hmetro.com.my/utama/2024/08/1122162/pm-dijangka-buat-pengumuman-penting-berkaitan-sspa-di-mappa-jumaat-ini,BERNAMA,260,"Kuala Lumpur: Perdana Menteri Datuk Anwar Ibrahim dijangka membuat pengumuman penting mengenai Sistem Saraan Perkhidmatan Awam (SSPA) pada Majlis Amanat Perdana Perkhidmatan Awam (MAPPA) ke-19, yang akan diadakan di Pusat Konvensyen Antarabangsa Putrajaya (PICC), Putrajaya, Jumaat ini.Timbalan Pengarah Kanan (Pembangunan Kompetensi) Institut Tadbiran Awam Negara (INTAN) Datuk Dr Haniff Zainal Abidin berkata pengumuman itu dijangka menarik perhatian ramai, terutama penjawat awam.""Kali ini, ramai yang pasti ternanti-nanti tentang polisi atau dasar kerajaan Madani yang akan dibentangkan di MAPPA. ""Kali ini agak menarik kerana terdapat kemungkinan besar pengumuman penting berkaitan SSPA dan prinsip-prinsip yang perlu dilaksanakan oleh penjawat awam,"" katanya dalam program Apa Khabar Malaysia terbitan Bernama TV hari ini.Haniff menjelaskan bahawa MAPPA ke-19 adalah platform bagi Perdana Menteri untuk berkongsi amanat atau dasar kerajaan, dan ini adalah penganjuran semula selepas kali terakhir diadakan pada tahun 2022.""Kita menjangkakan sekitar 7,000 penjawat awam akan hadir untuk mendengar sendiri apa yang ingin disampaikan oleh Perdana Menteri. Bagi mereka yang tidak dapat hadir, mereka boleh mengikuti siaran langsung melalui pelbagai platform termasuk media sosial,"" katanya.Mengulas mengenai keunikan penganjuran MAPPA kali ini yang bertemakan Perkhidmatan Awam Madani, Haniff berkata sebanyak 32 reruai agensi dan kementerian akan dibuka untuk memberikan perkhidmatan kepada penjawat awam dan orang ramai.""Reruai terbesar yang akan dibuka ialah reruai Jabatan Perkhidmatan Awam dan INTAN. ""Selain itu, kami juga menyediakan reruai Polis Diraja Malaysia dan Jabatan Pengangkutan Jalan untuk membolehkan orang ramai membayar saman dengan harga diskaun,"" kata beliau.Haniff turut memaklumkan bahawa kawasan parkir di sekitar PICC akan dibuka dan perkhidmatan shuttle turut disediakan untuk memudahkan pergerakan mereka yang hadir."
"Ais, batu, syabu, sejuk paling ramai ketagih",https://www.hmetro.com.my/utama/2024/08/1122144/ais-batu-syabu-sejuk-paling-ramai-ketagih,Raja Noraina Raja Rahim dan Muhaamad Hafis Nawawi,551,"Putrajaya: Methamphetamine terus menjadi antara dadah pilihan utama di Asia Timur dan Asia Tenggara termasuk Malaysia menyebabkan bahan terlarang itu terus cuba diseludup ke negara ini untuk dijual di pasaran gelap. Sindiket pengedaran dadah juga dikesan menjadikan Malaysia sebagai negara transit bagi penyeludupan dadah ke negara-negara jiran. Methamphetamine atau dipanggil 'ais', syabu, 'sejuk', 'batu' oleh pengedar dadah dan penagih masih menjadi antara dadah yang mendapat permintaan tertinggi. Dadah jenis itu juga menjadi antara dadah yang tertinggi dirampas pihak Jabatan Kastam Diraja Malaysia (JKDM). Mereka yang ketagih kepada dadah itu akan mengalami kesan serta-merta seperti khayal, tidak mengantuk, tidak lapar ataupun letih tetapi lama-kelamaan menyebabkan kebergantungan berpanjangan sehingga mengganggu fungsi sosial di dalam masyarakat. Ketua Pengarah JKDM Datuk Anis Rizana Mohd Zainudin berkata, berdasarkan kepada rekod JKDM pada 2023, sebanyak 442 kes dengan nilai rampasan sebanyak RM372.14 juta membabitkan 9,954.73 kilogram (kg) dadah pelbagai jenis berjaya dirampas. Menurutnya, sebanyak 166 kes pula berjaya direkodkan setakat Mei tahun ini dengan nilai rampasan sebanyak RM57.86 juta. ""Berdasarkan data rampasan dan tangkapan Bahagian Penguatkuasaan JKDM, berat dan nilai dadah jenis methamphetamine yang berjaya dirampas pada tahun 2023 adalah seberat 670.15kg dengan nilai RM23,882,719.55. ""Pada 2024 pula, sehingga 31 Julai lalu adalah seberat 1,850.70kg dengan nilai sebanyak RM62,304,003.00,"" katanya secara eksklusif kepada Harian Metro. Menurut Anis, jumlah keseluruhan rampasan dan tangkapan dadah jenis methamphetamine bagi 2023 dan 2024 (sehingga 31 Julai) adalah sebanyak 176 kes seberat 7,585.98kg dengan nilai RM118,828,228.23.  ""Antara modus operandi yang sering digunakan sindiket dadah adalah membuat pengikraran komoditi tidak betul dan menggunakan maklumat pengeksport palsu,"" katanya. Anis berkata, sindiket itu juga akan menggunakan perkhidmatan penghantaran kurier bagi tujuan pengedaran dadah tanpa meletakkan nama dan alamat penuh pengirim. ""Mereka (sindiket) juga akan menyeludup dadah secara sembunyi menggunakan kontena sejuk beku untuk mengaburi pihak berkuasa. ""Modus operandi yang sering digunakan oleh penjenayah penyeludupan ini akan sering bertukar bagi mengelirukan pihak berkuasa,"" katanya. Beliau berkata, bagaimanapun, taktik yang digunakan masih tetap dapat dihidu oleh pegawai JKDM bagi mengekang aktiviti penyeludupan ini. ""JKDM sentiasa berusaha untuk mengekang jenayah penyeludupan daripada terus berleluasa. ""Selain itu, beberapa pelan tindakan dan perancangan JKDM sudah dijalankan bagi memperkasakan jabatan dari aspek pentadbiran dan penguatkuasaan antaranya melalui penerapan nilai Cekap, Tangkas dan Integriti (CTI) kepada seluruh warga JKDM bagi meningkatkan efisiensi dan kecekapan proses pentadbiran serta memperkukuhkan nilai integriti, ketelusan dan akauntabiliti dalam perkhidmatan. ""Tambahan, JKDM sering bekerjasama dalam menyalurkan perkongsian maklumat perisikan dan operasi antarabangsa, sebagai contoh perkongsian maklumat bersama Polis Antarabangsa (Interpol), Pertubuhan Bangsa-Bangsa Bersatu mengenai Dadah dan Jenayah (UNOCD), Pertubuhan Kastam Sedunia (WCO) dan sebagainya bagi menjaga pintu keluar masuk negara,"" katanya. Menurutnya, arahan mengimbas 100 peratus kargo dilaksanakan bermula di Pelabuhan Klang sebagai solusi bagi isu rampasan dadah seberat 622 kilogram oleh pihak berkuasa Australia pada 12 Oktober 2023 yang melalui kargo laut dari Malaysia. ""Langkah penting lain yang turut dilaksanakan ialah dengan menggantikan mesin pengimbas lama yang sudah rosak dan tidak lagi sesuai digunakan dengan 66 mesin pengimbas kargo dan penumpang yang moden, berkeupayaan tinggi serta dilengkapi teknologi kecerdasan buatan (Artificial Intelligence - AI). ""Mesin pengimbas yang dilengkapi teknologi AI yang digunakan oleh JKDM ini berupaya mengenal pasti barangan yang diimbas dalam masa 20 hingga 30 saat dengan ketepatan 100 peratus,"" katanya. Menurutnya, sebanyak tujuh unit mesin pengimbas di pintu keluar lapangan terbang antarabangsa utama, iaitu lima unit di Terminal 1 Lapangan Terbang Antarabangsa Kuala Lumpur (KLIA) sejak 10 Januari lalu. Katanya, dua lagi ditempatkan di Terminal 2 KLIA sejak 2 Februari lalu."
Suspek tikam dua wanita di tandas surau di Kelana Jaya ditahan di Kajang,https://www.hmetro.com.my/utama/2024/08/1122079/suspek-tikam-dua-wanita-di-tandas-surau-di-kelana-jaya-ditahan-di-kajang,Raja Noraina Raja Rahim dan Muhaamad Hafis Nawawi,162,"Petaling Jaya: Lelaki yang menyerang dua wanita di kawasan Sekolah Rendah Agama (SRA) di Kelana Jaya, di sini, Jumaat lalu, sudah ditahan polis awal pagi tadi.Difahamkan, suspek berusia 46 tahun itu bersembunyi di sebuah rumah di Kajang sebelum ditahan pasukan Bahagian Siasatan Jenayah Khas (D9) Ibu Pejabat Polis Daerah (IPD) Petaling Jaya dan D9 Ibu Pejabat Kontinjen (IPK) Selangor.Malah, dikatakan ketika mahu ditahan, suspek yang bersembunyi di rumah rakannya itu cuba melarikan diri melalui pintu belakang kediaman itu, namun berjaya diberkas.Ketua Polis Daerah Petaling Jaya, Asisten Komisioner Shahrulnizam Ja'afar berkata, suspek lelaki tempatan itu ditahan 1.30 pagi tadi di rumah kenalannya itu.Menurutnya, suspek akan dipohon reman di Mahkamah Majistret Petaling Jaya, pagi ini. Harian Metro sebelum ini melaporkan polis memburu seorang lelaki yang dipercayai terbabit dalam kejadian serangan terhadap dua wanita di kawasan sebuah SRA di Kelana Jaya, tengah hari semalam.Dua wanita yang ditikam membabitkan seorang guru berusia 52 tahun dan seorang jurujual berusia 26 tahun."
Hasil gubahan pencipta tiga kaum,https://www.hmetro.com.my/utama/2024/08/1122053/hasil-gubahan-pencipta-tiga-kaum,BERNAMA,695,"Kuala Lumpur: 'Oh my kadhale, tolong dengari aku, oh my kadhale, selamatkan aku, oh my kadhale, hanya perlukan kamu, oh my kadhale, neetha yen kadhale' - antara rangkap lirik lagu yang pasti masih segar di telinga rakyat negara ini.Menonjolkan perkataan 'kadhale' iaitu bahasa Tamil bermaksud 'sayang; dalam bahasa Melayu, lagu berjudul Oh My Kadhale nyanyian Ezra Kairo dan Zubir Khan ini mencetuskan sensasi tersendiri dalam kalangan peminat muzik tanah air sejak dilancarkan pada Mei lalu.Keunikan lagu bukan hanya pada lirik adunan bahasa Melayu dan Tamil serta sedikit bahasa Inggeris, tetapi juga kisah tersirat ketika karya digubah kerana melibatkan tiga penggiat muzik daripada kaum berbeza yang juga rakan baik, iaitu Zubir Khan, Ezra Kairo dan Yue Wai Ming.Berkongsi kisah dengan Bernama, Zubir Khan atau nama sebenarnya Muhammad Zubir Mohamad Ali, 24, berkata perjalanan lagu itu bermula dengan ajakan Ezra Kairo untuk berkolaborasi semasa beliau sedang bersiaran langsung di TikTok.""Ezra tinggalkan komen mengajak saya bekerjasama hasilkan lagu tentang curahan kasih sayang kepada insan tercinta. Keesokannya saya ke rumah dia, dan kami berbincang tentang projek itu yang merupakan kolaborasi pertama kami,"" kata anak muda ini yang ditemui pada majlis tertutup anjuran syarikat rakaman EMI Records di sini.Menurut penyanyi dan pencipta lagu sedang meningkat naik ini, pada peringkat awal, mereka hanya gubah lagu tersebut sekadar suka-suka dengan rentak dan lirik dibuat dalam gaya bebas.""Lebih manis, lagu ini juga dikarang bersama-sama seorang lagi sahabat kami, iaitu Yue Wai Ming yang pernah menggubah lagu untuk penyanyi nombor satu negara Datuk Siti Nurhaliza,"" sampuk Ezra yang turut hadir.Kata pemilik nama sebenar Daniel Ezra Mohd Shafiq Nickleson ini, beliau menganggap kolaborasi itu sebagai tanda penghargaan terhadap persahabatan mereka bertiga.""Di samping itu, kami ingin hasilkan satu lagu yang bermanfaat untuk para peminat dan ahli masyarakat,"" kongsi artis berketurunan India ini, menambah keserasian yang cukup kuat antara mereka bertiga membolehkan mereka menyiapkan lagu berkenaan dalam tempoh empat jam sahaja.Bercerita lanjut, Ezra berkata pada asalnya lirik lagu ditulis dalam bahasa Inggeris dan Tamil, namun kemudian ditukar kepada bahasa Melayu dan Tamil dengan mengetengahkan rentak lagu dan lenggok bahasa Tamil.""Saya fokus pada bahagian bahasa Melayu sementara Zubir tumpu pada bahasa Tamil,"" tambahnya.Walaupun mengambil masa yang singkat, lagu yang terlebih dahulu dikongsikan di platform TikTok itu berjaya menarik perhatian pendengar.""Disebabkan dapat reaksi positif, maka kami lancarkan pula video muzik rasmi di YouTube, dan dari situ segala-galanya menjadi tular hingga mencapai sejuta tontonan dalam tempoh dua minggu disiarkan (sejak 17 Mei 2024),"" sampuk Zubir.Semasa pembikinan video muzik lagu Oh My Kadhale atau ringkasnya OMK, Ezra berkata mereka berusaha melibatkan kesemua tiga kaum utama di Malaysia dengan masing-masing mengenakan pakaian tradisional kaum lain, bagi menunjukkan kepada dunia kekayaan budaya di negara ini.Bercerita tentang persahabatan mereka, Zubir yang fasih berbahasa Tamil, berkata beliau bersahabat rapat dengan Ezra sejak 2019.Menurut anak muda yang berasal dari Sepang, Selangor ini, keadaan sekeliling sewaktu membesar banyak membantunya mengenali dan menguasai bahasa Tamil.""Keluarga saya ada campuran Pakistan-Melayu dan memang sejak lahir duduk di (kawasan) estet. Jadi persekitaran menjadi faktor yang banyak membantu saya memahirkan diri dalam bahasa Tamil. Pada masa sama, saya juga bersekolah di sekolah rendah yang rata-rata muridnya berbangsa India,"" katanya, menambah keadaan itu membuatkan beliau tidak kekok bergaul dengan bangsa lain.Katanya, menyanyikan lagu Tamil membantu beliau membetulkan sebutan selain dibimbing oleh rakan-rakan berbangsa India.""Lama-kelamaan saya semakin mahir dalam bahasa ini dan sering pula menyanyi lagu-lagu Tamil di kenduri kahwin pada awal karier nyanyian saya,"" katanya yang setakat ini telah mencipta tujuh buah lagu dalam bahasa Tamil.""Lagu terbaharu saya ialah 'Yennode macha' bermaksud 'awak sahabat saya', iaitu sebuah lagu yang menggambarkan kemanisan persahabatan saya dengan rakan-rakan berbangsa India.""Lagu OMK ini juga bukti kecintaan saya terhadap kawan-kawan berlainan bangsa, dan atas faktor itulah saya bersetuju membuat lagu ini dengan Ezra dan Wai Ming, agar kami dapat menerapkan semangat setiakawan dan perpaduan antara kaum,"" tambahnya.Zubir tidak menyangkal ada pihak memandang sinis persahabatannya dengan kaum lain.""Kita semua adalah satu Malaysia dan saling memerlukan. Berkawanlah dengan semua orang untuk buka minda kita dan hidup dalam kepelbagaian budaya dan bangsa,"" katanya, menambah ada pelbagai cara untuk memperkuat perpaduan kaum di negara ini, dan beliau memilih untuk melakukannya menerusi muzik serta lagu."
Cabaran 'Ustaz Jazlan',https://www.hmetro.com.my/utama/2024/08/1122020/cabaran-ustaz-jazlan,Syafil Syazwan Jefri,736,"Bagi peminat drama TV tempatan, tentunya kehadiran drama terbaharu berjudul Lelaki Melayu Terakhir yang ditayangkan di slot Samarinda TV3 mencuri perhatian ramai. Mana tidaknya, watak Ustaz Jazlan yang dilakonkan Fattah Amin semestinya memukau ramai penonton. Menggalas tanggungjawab bagi menjayakan watak itu bukan sesuatu yang mudah, Fattah melalui proses mencabar terutama apabila perlu melantunkan dialog dalam bahasa Arab. ""Kelainan yang dibawakan menerusi drama ini, dalam cerita ini saya perlu berbahasa Arab sebab Jazlan baru balik dari Yaman dan nak sambung belajar di Madinah. Jadi, saya cuba selitkan dialog saya perlu bercakap Arab. ""Saya ada seorang rakan bernama Daniel yang juga guru bahasa Arab. Jadi, dia banyak membantu dan bimbing saya berdialog dalam bahasa Arab,"" katanya. Selain itu, Fattah juga perlu memastikan dialognya tepat memandangkan ada babak yang memerlukannya mengalunkan bacaan al-Quran dan memberi ceramah menggunakan hadis tertentu. ""Watak Jazlan ini juga perlu membaca hadis dan ayat al-Quran. Jadi, saya sangat berhati-hati dengan dialog dan perlukan seorang ustaz untuk bantu dan dijadikan rujukan. ""Dalam cerita ini juga, saya perlu banyak beri ceramah dan petik hadis. Jadi, semuanya perlu betul,"" katanya. Berkongsi mengenai watak Ustaz Jazlan yang dibawakannya, Fattah berkata, ia adalah satu kisah romantik komedi yang ringan dan mudah difahami penonton. ""Ustaz Jazlan ini adalah pelajar yang baru pulang dari Yaman. Dia adalah penceramah. Ibunya tak sabar nak jodohkannya dengan anak kawan baiknya iaitu Kasih yang dilakonkan Wanna Ali. Dia berpelajaran dan mendalami ilmu agama. ""Jadi, apabila mak dia nak jodohkannya dengan Kasih, awalnya dia tak bersedia sebab dia rancang nak sambung belajar. Pada masa sama, dia tak nak lukakan hati ibu dia sehingga ibu dia terpaksa buat macam-macam taktik antaranya, hantar Kasih menunaikan umrah sebab Jazlan jadi mutawif. ""Ketika Kak Erma Fatima tawarkan watak ini, saya tertarik. Saya pernah bawa watak ustaz, tapi komedi. Yang ini pula romantik komedi, jadi lebih ringan. Tapi, watak ini pun mencabar sebab ia drama bersiri,"" katanya. Ditanya mengenai pengalaman berlakon drama dengan Wanna, Fattah berkata, ini adalah pengalaman kedua dia bekerjasama dengan pelakon itu. Fattah juga berkongsi keterujaannya berlakon bersama Heliza dan Hazwani Helmi. ""Dengan Wanna, sebenarnya saya pernah berlakon filem pendek. Itu kempen untuk tudung berjudul Adinda. Wanna jadi adik Faz (Fazura) dan saya abang ipar dia. Jadi, kali ini adalah projek yang lebih panjang. Tempoh penggambaran agak lama sebab kekangan jadual masing-masing juga. ""Yang menariknya, dalam drama ini saya dapat menunaikan umrah sekali memandangkan lokasinya di Makkah dan Madinah. ""Dengan Heliza dan Hazwani, saya tak pernah berlakon dalam satu babak walaupun berlakon dalam filem sama iaitu Pendekar Awang. Dalam drama ini, banyak babak bersama mereka.  ""Saya suka tengok gandingan mereka sebab memang menjadi watak Muslimah, tapi nak cuba mengorat ustaz itu. Memang lucu dan menarik. Ada kontradik dalam perwatakan saya, Wanna, Heliza dan Hazwani. Dapat dilihat keserasian dan kelainan,"" katanya. Kini, Fattah yang juga bergelar ahli perniagaan turut sibuk menguruskan agensi pengiklanannya di samping kerja lakonan. ""Sekarang saya sibuk dengan perniagaan iaitu agensi pengiklanan. Saya ada buat beberapa kandungan juga seperti 'podcast'. ""Kemudian, ada juga beberapa penggambaran yang saya akan mulakan dalam bulan ini dan bulan hadapan. Insya-Allah. Tapi, saya bahagikan masa antara perniagaan dan penggambaran. ""Tahun ini, saya ada buat satu filem dengan pengarah, Dain Said. Saya sentiasa mengimpikan untuk bekerja dengannya sebab saya tahu sentuhannya sangat artistik. ""Saya pernah bekerja dengan pengarah lain, tapi saya teringin juga nak bekerja dengan Abang Dain. Alhamdulillah, dapat peluang itu. Judulnya saya tak dapat kongsikan lagi sebab biar produksi rangka dahulu sebelum umumkan. ""Ia watak paling berat untuk saya. Saya perlu menetap di Terengganu selama sebulan bagi mendalami watak itu. Saya perlu bertutur dalam loghat Kelantan. ""Sebenarnya filem lain yang saya lakonkan pun berat, cuma ini berbeza sebab ia lebih menguji dialog saya dalam dialek yang bukan biasa untuk saya,"" katanya. Berkongsi mengenai karier lakonan di Indonesia, Fattah yang pernah mencipta nama menerusi filem Trinil: Kembalikan Tubuhku berkata, dia terbuka sekiranya ada rezeki filem dan ingin mencuba nasib berlakon sinetron. ""Sebelum ini, sepatutnya ada satu karya yang saya perlu jalani penggambaran, tapi tak jadi. Saya anggap tak ada rezeki. Tapi, sebelum ini saya dah sempat cipta nama di sana menerusi filem Trinil: Kembalikan Tubuhku. Jadi, tunggu kalau ada tawaran selepas ini.  ""Saya pernah pergi uji bakat untuk sinetron, tapi belum ada rezeki. Komitmennya sangat besar dan lama sebab jumlah episod mereka tak seperti kita. Tapi, kalau ada peluang, okey sahaja sebab ia cabaran juga. Kalau diberi peluang dan jadual okey, saya berminat,"" katanya."
